 Representanten Peter Skovholt 

Gitmark,

 som har vært permittert,
          har igjen tatt sete. 

Sakene på dagens kart (nr. 27): 

 Etter ønske fra utenriks- og forsvarskomiteen vil presidenten foreslå at sakene nr. 5, 6,
          7 og 8 behandles under ett, og anser det som vedtatt. 





                    
                    
                    

 Etter ønske fra kirke-, utdannings- og forskningskomiteen vil presidenten foreslå at
            debatten blir begrenset til 2 timer og 25 minutter, og at taletiden fordeles slik: 

Arbeiderpartiet 45 minutter, Fremskrittspartiet 30 minutter, Høyre 20 minutter,
            Sosialistisk Venstreparti 10 minutter, Senterpartiet 10 minutter, Kristelig Folkeparti
            10 minutter, Venstre 10 minutter og medlemmer av Regjeringen 10 minutter. 

Presidenten vil videre foreslå at det blir gitt anledning til replikkordskifte innenfor
            den fordelte taletid på inntil fire replikker med svar etter innlegg fra partienes
            hovedtalere og inntil seks replikker med svar etter innlegg fra medlemmer av
            Regjeringen. 

Det vil videre bli foreslått at de som måtte tegne seg på talerlisten utover den
            fordelte taletid, får en taletid på inntil 3 minutter. 

– Det anses vedtatt. 

 (komiteens leder): Det er bare å konstatere: Verdens oppmerksomhet i disse dager er nok
            ikke rettet mot budsjettdebattene i Stortinget. De er rettet mot København og de viktige
            forhandlingene som pågår der. Verdens ledere bør i løpet av de drøye ti dagene de og
            deres delegasjoner sitter sammen, komme til en forpliktende avtale om kutt i
              CO

2

-utslipp. Det vil kreve historisk mot og politisk dyktighet. Og lykkes
            de, er det en svært god nyhet for verden. 

Samtidig er det en seier for kunnskapen og for forskningen. En klimaavtale i København
            er nemlig umulig å tenke seg uten vitenskapen. Hele toppmøtet i København er basert på
            naturvitenskapelig forskning. Kunnskapen om klimaendringene har vi fra tusenvis av
            naturvitenskapelige forskningsprosjekt. Disse er utført av forskere fra mange land, også
            norske. 

Norge er relativt sett en ganske stor klimaforskningsnasjon. Når det gjelder
            vitenskapelige publikasjoner, er vi nr. 15 på en global ranking. Per capita er vi
            faktisk den største. Vi har svært gode fagmiljøer på flere felter, særlig når det
            gjelder havmodellering, regionale klimascenarioer og polarforskning. Ett eksempel er
            Bjerknessenteret. De har nylig dokumentert at havets evne til å ta opp CO

2

 er
            redusert. Det betyr at mer av klimagassene vi slipper ut, blir værende i atmosfæren.
            Dermed forsterkes drivhuseffekten. Dette er et svært godt eksempel på hvorfor det har
            vært riktig å satse på forskning – grunnforskning som oppdragsforskning. Men vi må vite
            mer. Derfor blir det økte bevilgninger i 2010-budsjettet til forskning på miljø og
            klima. Bjerknessenteret er en av budsjettvinnerne. 

Men naturvitenskap er ikke nok i København. Modellene for ulike forhandlingsløsninger
            er utviklet av samfunnsvitere. Professor Arild Underdal, som jeg har hatt den glede å ha
            som veileder i statsvitenskap, har utviklet avtaleregimer til bruk i kompliserte
            forhandlinger. Økonomisk teori har forsket fram modeller for kvotesystemer.
            Kulturkunnskap og språklige ferdigheter er også nødvendig om verden skal bli enig. 

Uansett: Det vi nå ser, er at vår kollektive kunnskap, opparbeidet av mennesker gjennom
            generasjoner, kan og vil brukes til å redde kloden fra dramatiske endringer vi ikke
            overskuer konsekvensene av. 

De fleste mennesker som lever i dag, er omgitt av kunnskap. Vi fråtser i ny teknologi,
            i smartere måter å løse oppgaver på, i en teknologisk utviklet kultur- og
            underholdningsverden, i en medisinsk utvikling som gjør at vi lever lenger og forflytter
            oss over store avstander på kort tid, gjennom hvordan vi kommuniserer. 

Det vil kreve kunnskap å utvikle alle mulighetene. Men det krever også kunnskap å bruke
            mulighetene. Vår framtid vil være basert på kunnskapsutvikling og ikke minst vår evne
            til å dele på denne kunnskapen. Hele det norske skolesystemet må være, og skal være, et
            sted hvor hver enkelt elev og student får mulighet til å utvikle seg og sine evner i
            trygge omgivelser. Vi må satse på kunnskap uten at det går ut over trivselen, og vi må
            satse på trygge skolemiljøer uten at det går ut over læringen. I dette budsjettet
            fortsetter økt fokusering på kvalitet i opplæringsløpet. 

Debatten de siste årene har i stadig større grad handlet om kunnskap og kvalitet i
            skolen. Det er helt i tråd med Arbeiderpartiets historie når det gjelder
            utdanningspolitikk. Det var med Gudmund Hernes' inntreden i samfunnsdebatten,
            etter hvert i rollen som kirke-, utdannings- og forskningsminister, reformfasen startet.
            Nyttårsaften 1986 skrev Hernes en kronikk i Dagbladet med et klart budskap: Den norske
            utdanningen har ikke god nok kvalitet. Og han hevdet at mangelen på kvalitet ikke hadde
            noe med bevilgninger å gjøre, slik den vanlige oppfatningen var. 

Siden den gang har reformene i grunnskolen, den videregående skolen og universitets- og
            høyskolesektoren stått i kø. Kunnskapsløftet er den siste reformen. Det har vært
            nødvendig, men nå må reformene få sette seg. Det betyr ja til reformpause, men ikke nei
            til utvikling. Derfor viderefører vi den sterke satsingen på kunnskap og forskning, som
            varslet i den rød-grønne regjeringens plattform. 

I går kunne Statistisk sentralbyrå presentere nye tall som viser at gruppen blant
            nordmenn som fullfører høyere utdanning, øker. Rekordlave 30 pst. av befolkningen i dag
            har bare grunnskoleutdanning. Norge har et høyt utdanningsnivå, en høy forskertetthet og
            er det OECD-landet som har den høyeste andelen av arbeidsstyrken i yrker som krever
            utdanning. Utfordringen vår består i å sikre høy kvalitet i alle deler av
            utdanningssystemet, gi alle tilgang på utdanning og sikre kompetanse til et stadig mer
            kunnskapsbasert arbeidsliv. 

Jeg vil trekke fram tre forhold spesielt: fortsatt satse på kvalitet i
            grunnopplæringen, jobbe systematisk med å få ned frafallet i den videregående skolen og
            å forberede seg på økt studentvekst i årene som kommer. 

Skal disse målene nås, er tidlig innsats avgjørende. Den kraftige satsingen på
            barnehager har vært riktig. Nok en gang utvides timetallet i barneskolen. Dessuten
            innfører vi nå gratis leksehjelp fra 1. til 4. trinn. Vi vet at sosiale forskjeller
            påvirker barns skoleresultater. Ikke alle foreldre evner å hjelpe til med å gjøre
            lekser, og ikke alle foreldre prioriterer å gi leksehjelp til egne barn. Derfor er denne
            nye satsingen svært viktig. 

Alle er enige om at frafallet i den videregående opplæringen er bekymringsfullt og for
            høyt. Dårlige resultater fra ungdomsskolen påvirker frafallet, som igjen øker risikoen
            for uførhet og utstøting av unge mennesker fra arbeidslivet. Hovedspørsmålet alle
            rektorer må stille seg, er: Hva er det skolen min gjør feil, som gjør at elevene
            slutter? Mange steder gjøres det en aktiv innsats for å få flere til å fullføre fram mot
            studie- eller yrkeskompetanse, men mange steder gjøres det for lite. Vi må jobbe fram
            tiltak som virker. Vi må spre kunnskap om dette til alle skoler. Vi må sikre at hver
            eneste ungdom opplever at nettopp han eller hun blir tatt på alvor. 

I årets budsjett setter vi av 58 mill. kr til tiltak som skal øke gjennomføringsevnen.
            Det er et svært godt bidrag, men vil ikke være nok. Årsakene til høyt frafall er
            sammensatt og krever mange tiltak på flere områder. Derfor blir komiteens arbeid med
            St.meld. nr. 44 for 2008–2009, Utdanningslinja, neste år et svært viktig arbeid. 

Vi vet ikke hvor mange flere studenter det blir i årene som kommer, men vi vet at det
            blir flere. Det betyr at vi må ha en god og stabil finansiering av universitets- og
            høyskolesektoren. Vi må utnytte hele sektoren slik den er utbygd i dag. Flere studenter
            må ta hele eller deler av utdanningen ute. Vi bevilger penger til flere studieplasser i
            årets budsjett, og det vil måtte fortsette. Høy kvalitet må uansett være et hovedmål,
            selv om det blir flere studenter. Da trenger vi mer robuste fagmiljøer. Det vil vi
            stimulere til med 50 mill. kr til økt samarbeid, arbeidsdeling og innovasjon. 

Det har vært en kraftig økning innen forskning og utvikling de siste årene. Dette
            fortsetter i neste års budsjett. Neste år vil vi bruke omtrent 23,6 milliarder kr, som
            er 0,97 pst. av bruttonasjonalprodukt. Klimaforskning har jeg vært inne på. Det satses
            på opprustning av utstyr, noe forskermiljøene er godt fornøyd med. Regionale
            forskningsfond får også en økning. Budsjettet for høyere utdanning og fagskolesektorene
            er på 24,5 milliarder kr, en vekst på 4 pst. Flere studieplasser, flere studentboliger
            og økt satsing på samarbeid er områder jeg vil trekke fram. 

Den norske kirke spiller en betydelig rolle i samfunnet. Kirken er mer enn en
            seremoniarena, og den har et engasjement utover strid rundt kvinnelige biskoper og
            homofile prester. Det er bra. 

For få dager siden overleverte Kirkens organisasjoner utviklingsminister Erik Solheim
            34 000 underskrifter, hvor budskapet var ønsket om en rettferdig klimaavtale i
            København. Kirkerådets leder, Jens-Petter Johnsen, hadde med seg en ustødig ark.
            Symbolikken var ikke til å misforstå. Det gamle testamentet forteller oss om syndfloden,
            sendt av Gud. Klimaødeleggelsene kan føre til en ny syndflod, men denne gangen skapt av
            oss selv, av menneskene. 

Kirken har en viktig moralsk stemme. Det at den velger å bruke den, er riktig – særlig
            å bruke den på eksistensielle forhold, som miljøtruslene. Jeg vil også berømme Kirken
            for det arbeidet den legger ned med hensyn til dialog på tvers av religioner. I et
            flerkulturelt samfunn – som Norge er blitt – er det svært viktig. 

Årets statsbudsjett preges av en rekordhøy bruk av inntekter fra petroleumssektoren. Vi
            bruker neste år 44,6 milliarder kr mer enn forventet avkastning i 2010. Det er riktig, i
            en situasjon hvor finanskrisen har ført til etterspørselssvikt. Likevel har vi også i år
            hørt opposisjonen og interessegrupper rope om mer penger som løsning på alle problemer.
            Da vil jeg igjen trekke fram Gudmund Hernes. Han skrev i 1986 følgende om for lav
            kvalitet i undervisningen på universitetene: 

«I Norge er det vanlig å begynne (…) med økonomien. Større bevilgninger til
              grunnforskning, til utstyr og ikke minst til studiefinansiering ville hjelpe. 

Men å se det hele som et bevilgningsspørsmål, tilslører problemene.» 

I årene som kommer etter dette budsjettet, vil vi mest sannsynlig måtte stramme inn på
            pengebruken. Det å løse de viktigste oppgavene på en bedre måte – uten å pøse på med
            enda mer penger – vil være samfunnets viktigste oppgave. Vi som politikere må tørre å ta
            styringen på nettopp den utfordringen. Jeg er overbevist om at det er mulig, men da må
            tankebaner i mange sektorer, også innen utdanning og forskning, endres. 

Jeg vil avslutte med å takke komiteen for samarbeidet og vise til kirke-, utdannings-
            og forskningskomiteens innstilling. 

 Det blir replikkordskifte. 

 Representanten Aasen er inne på to viktige ting, nemlig at kvalitet i skolen er viktig,
            og at alle skal ha lik tilgang på utdanning. 

Så er det noen ideologiske sperrer i Arbeiderpartiet når det gjelder dette med private
            skoler, samtidig som vi vet at mer fokusering på læring i de private skolene gir bedre
            resultater og mer fornøyde elever. Hovedårsaken til dette – påpeker «Forskning» – er
            konkurranse om elevene og om foreldrenes gunst. Det er i realiteten konkurransen, ikke
            det faktum at det er private som tilbyr tjenesten, som gjør at tjenesten blir god. Og
            for å være litt imøtekommende kan jeg da være fristet til å stille spørsmålet: Hvorfor
            har Arbeiderpartiet så store problemer med å lovfeste retten til fritt skolevalg, i
            hvert fall innenfor offentlig sektor? 

 Jeg må innrømme at jeg ikke helt er med på premisset om at det er bedre resultater i
            private skoler kontra offentlige skoler. Jeg kommer selv fra en kommune med gode
            resultater i skolen, og som har én liten, privat skole. Det er ingen sammenheng i det
            hele tatt mellom resultatene i f.eks. denne kommunen. 

Vi er ikke imot private skoler som sådan, og vi er heller ikke imot at elever skal få
            lov til å velge skole. I dag kan du velge skole i den kommunen du bor i, men å ha en
            lovfestet rett til det blir svært vanskelig, fordi det for en kommune er mange hensyn å
            ta. Det kan være skoler som er propp fulle, som ikke har plass til flere elever, og hvor
            det ikke er mulig, rent fysisk, å putte inn flere i klasserommene – retten til å velge
            skole blir da svært vanskelig å praktisere. Det innebærer også at verken læringsmiljøet
            eller læringstilbudet blir bra, for de elevene som går på den fulle skolen – som får
            enda flere elever – eller for dem som da eventuelt velger å bytte. 

 Denne regjeringen har vært opptatt av å holde fram rød-grønne kommuner som eksempler
            for sin skolepolitikk. Tromsø er ett av disse utstillingsvinduene. Ifølge et oppslag i
            Nordlys 5. oktober starter Tromsø-skolen med 24,5 årsverk mindre denne høsten,
            tilsvarende en hel barneskole i kommunen. Samtidig som det kuttes i lærerstillinger,
            vokser byen, og det blir faktisk flere elever i Tromsø-skolen. Utviklingen går derfor i
            stikk motsatt retning av det regjeringspartiene har lovet, flere lærere og økt satsing
            på skolen. 

Er representanten Aasen fornøyd med utviklingen i Tromsø? Hva er det som har gått galt
            når Regjeringens skolepolitikk åpenbart ikke virker i en av landets større byer, og som
            til alt overmål er styrt av de rød-grønne partiene? 

 Når det gjelder antall lærere, har antall årsverk i skolen økt på landsbasis, samtidig
            som antall elever faktisk har gått litt ned i grunnskolen. Vi er alle kjent med at
            Tromsø er en presskommune. Det er en av de få kommunene i Nord-Norge som folk flytter
            til, og de har store utfordringer som må møtes, i forhold til både dette og eldreomsorg. 

Hvordan kommunens politikere i Tromsø møter sine lokale utfordringer, kan ikke jeg som
            representant på Stortinget legge meg opp i, men signalet – som er helt klart fra vår
            side, og som vi har gitt gjennom rekordsterk satsing på kommuneøkonomien – er at Tromsø,
            i likhet med alle andre norske kommuner, har fått mer penger. Vi har vært tydelig på at
            dette skal brukes på flere lærere, en bedre skole og en satsing som gjør at alle elever
            får en bedre opplæring. 

 Vi har som komité gjennomført mange høringer. Vi har også hørt rykter om at
            regjeringspartiene har hatt egne høringer underveis i prosessen, og det er jo bra. Der
            har vi fått mange klare meldinger – vi har fått høre om mange bekymringer, og som
            representanten var inne på i sitt innlegg, egentlig ønsker alle mer. 

Men det som bekymrer meg ved situasjonen, er at når folk kommer inn her, tror jeg de
            har et håp om at vi skal lytte – at Stortinget faktisk lytter. Resultatet etter at vi
            har møtt alle disse menneskene gjennom denne høringsrunden, er at det er 2 mill. kr
            øremerket til to formål i budsjettinnstillingen som er endret i forhold til Regjeringens
            forslag. 

Synes representanten Aasen at dette er riktig overfor alle dem som kommer og legger
            fram sine saker, og som tror det kan resultere i endrede prioriteringer? Jeg er også
            bekymret for demokratiets påvirkning og folkets innspill her, når flertallsregjeringen
            etter alle disse høringene bare vedtar sitt budsjett. 

 Det er riktig at vi har høringer, og at det er mange som har kommet med mange ønsker.
            Jeg tviler vel på at det er så mange som har hatt forventninger om at det skal foretas
            store endringer i budsjettene. 

Det er riktig som representanten sier, at de rød-grønne partiene har lagt fram sitt
            budsjett. Det som er viktig med høringene, er like fullt å danne seg et bilde av
            situasjonen som de ulike interesseorganisasjonene og organisasjonene opplever i Norge. 

Jeg kan forsikre om at alle i den rød-grønne storfraksjonen hører nøye etter hva som
            blir sagt, og kommer til å ta det med seg videre. Vi har allerede begynt å arbeide med
            neste års budsjett. Alle innspill vi har fått, kommer til å påvirke hvordan vi sammen
            med Regjeringen skal prioritere ulike områder. Så jeg deler ikke bekymringen til
            representanten Eriksen for at det er en udemokratisk form for høring. 

 Når det gjelder utdanningssektoren, er jo det en av de sektorene der man faktisk har
            endret litt, for der har man jo kuttet i løpet av stortingsbehandlingen. 

Representanten Aasen drar fram Hernes som den store sosialdemokratiske ledestjernen på
            skolesiden, og det er vel logisk når man har to statsråder fra SV i den regjeringa man
            sitter i. Men Hernes sa en gang at hvis de ikke kan finne friske midler, så får de
            heller ta noen syke i stedet. 

Aasens innlegg handlet stort sett bare om at dette er en sektor som må regne med å få
            mindre penger. Kan man ut fra det Aasen sa, vente å få veldig mye mindre penger, kan man
            vente store kutt på dette området framover, eller har man funnet noen syke penger et
            sted? I så fall, hvor er de syke pengene i sektoren som Aasen mener burde ha vært brukt
            på en smartere måte? Og hvorfor har man ikke tatt grep om det? 

 Gudmund Hernes var god med ord og ordspill, så sitater fra ham kan krydre enhver
            debatt. 

Når det gjelder framtidige budsjetter, må representanten Trine Skei Grande akseptere at
            jeg ikke kan kommentere det, for det er neste års budsjett vi snakker om nå. Men at det
            kommer til å bli innstramminger i årene som kommer, trenger man ikke følge så veldig mye
            med for å oppdage. 

Vi bruker ekstremt mye penger, og vi bruker av framtidens generasjoners penger. Når det
            er sagt, er jeg ganske overbevist om at særlig grunnutdanningen i Norge ikke vil oppleve
            kutt. Vi vil fortsatt satse på utdanning, vi vil fortsatt satse på forskning, men det er
            heller ingen tvil om at det finnes områder på feltet som denne komiteen jobber med,
            f.eks. universitets- og høyskolesektoren, som med fordel kan gå inn og se på strukturer
            og andre måter å jobbe på enn slik det gjøres i dag. 

 Replikkordskifte er omme. 

 Dette er den viktigste debatten i årets budsjetthøst. Jeg vil bare si med en gang at
            jeg opplever det som et privilegium å få delta i denne viktige debatten. At debatten er
            viktig, illustreres også ved at fem statsråder har meldt sin tilstedeværelse her i dag.
            Det synes jeg Regjeringen skal ha honnør for. 

Jeg må innrømme at jeg trodde jeg hadde forlatt klimadebatten etter fire år i energi-
            og miljøkomiteen, men det hadde jeg altså ikke. Der diskuterte vi ofte hva vi skal leve
            av de 10–15–20 neste årene. Det vi diskuterer i dag, er hvordan vi skal kunne
            opprettholde levestandard og velferdsnivå i en postpetroleumsøkonomi. Forvaltningen av
            humankapitalen, eller hjernekraften, som er et mer folkelig begrep, i det norske
            samfunnet er dagens debattema. Hjernekraften utgjør, som alle vet, den største
            enkeltfaktoren i den norske nasjonalformuen. 

Jeg skal snakke mest om høyere utdanning og forskning, men først litt om
            grunnutdanningen. Om mobbing: Det er slik at mange barn gruer seg hver dag til å gå på
            skolen – tusenvis av barn gjør det hver dag. Det er synd at det måtte tre SV-statsråder
            til før Regjeringen tok dette alvorlig. Jeg er glad for at etter at Mette Hanekamhaug
            fra Fremskrittspartiet og Trine Skei Grande fra Venstre utfordret statsråden, har svaret
            faktisk vært klart og tydelig: Mobbing er uakseptabelt uansett om mobberne er voksne
            eller barn, og kampen for en mobbefri skole skal intensiveres. 

Det er også slik at de sterkeste elevene glemmes altfor ofte. Norsk lov gir alle elever
            i grunnskolen lik rett til tilpasset undervisning uavhengig av om de er mer eller mindre
            teoristerke enn gjennomsnittet. Dessverre gjør likhetstanken og sosialistisk tankegods
            at denne rettigheten stadig vekk settes under press. Ute i den virkelige verden, ute i
            den norske skolen, er det altfor få som får tilrettelagt undervisning på høyere nivå enn
            sine klassekamerater. 

Dette er synd og noe paradoksalt. Det er ikke mange fotballtrenere som vil være uenig i
            at dersom en ikke får spille fotball med best mulig trenere og spillere før man blir 19
            år, kan man heller ikke aspirere til å bli landslagsspiller i fotball. De fleste
            talenter i fotball debuterer også på juniorlaget mens de ennå er guttespillere, uten at
            dette faktum avstedkommer en større debatt. 

Jeg minner også om 14-årige Moiko, som statsråd Halvorsen og jeg har diskutert i
            muntlig spørretime tidligere, og som i Aftenposten 17. november peker på at den
            offentlige skolen tvang henne til middelmådighet. Å ikke gi talentfulle barn og unge
            mulighet til å realisere sitt fulle akademiske potensial så tidlig som mulig er
            bortkastet hjernekraft. 

Sosialistisk tankegods gjør også at motstanden mot private aktører innenfor
            utdanningsfeltet er stor. Jeg tilhører ikke dem som tror at private skoler kan eller bør
            dominere norsk grunnutdanning. Forskning og statistikk fra nasjonale prøver viser
            imidlertid at private skoler har bedre kultur for læring, bedre resultater og mer
            fornøyde elever og foreldre. Men så peker også de samme resultatene på at årsakene til
            disse funnene er at de private blir målt på resultater, konkurrerer på kvalitet og er
            nødt til å sette brukeren i sentrum. Måling, konkurranse og brukeren i sentrum kunne man
            oppnå også uten å åpne for private aktører, dersom dette var et mål i seg selv, men det
            krever fritt skolevalg. Praksisen i norske kommuner er at jo rødere de er, jo mindre
            fritt skolevalg er det. 

Så vil jeg helt kort innom Kirken. Kirkeforliket viser at vi har satt i gang en prosess
            hvor vi skal skille kirke og stat. Åtte av ti nordmenn er medlemmer i Den norske kirke.
            Vi er nå inne i den største reformprosessen Kirken noensinne har stått overfor. Da hadde
            det vært ønskelig om Kirken kunne ha fått brukt ressursene sine på å fokusere på den
            store endringsprosessen som er i gang, og ikke på å slåss for den daglige driften.
            Dessverre ser det nå ut som om Kirkens siste år som en del av statsforvaltningen vil
            være preget av ubesatte prestestillinger, messefall og forfall for kirkebyggene. 

Så til høyere utdanning og forskning. Det snakkes i det offentlige rom ofte mye om
            eldrebølgen, men dessverre ikke så mye om ungdomsbølgen og studentbølgen. En kombinasjon
            av større ungdomsårskull og økt studietilbøyelighet vil gjøre at antallet som til enhver
            tid vil være under høyere utdanning, eller i det minste både være kvalifisert til og
            ønske høyere utdanning, vil stige med mellom 20 000 og 100 000 de neste årene.
            Sannsynligvis ligger det reelle tallet mellom 50 000 og 80 000 innen 2014. 

Enkelte framstiller dette nærmest som et problem. Det er det selvsagt ikke. Dette er
            tidenes gavepakke til en norsk regjering. Statsforvaltningen alene trenger anslagsvis 20
            000 nye høyskoleutdannede hvert år de nærmeste årene. Kommunene har behov for tusenvis
            av ingeniører og andre utdanningsgrupper til kommunal forvaltning. Skal helsereformen ha
            noen som helst slags sjanse til å lykkes, har kommunene behov for et massivt antall
            kvalifisert helsepersonell. Allerede før en eventuell lovfesting av lærertetthet i
            grunnskolen har også skolen behov for langt flere lærere. Og – litt fleipende – tar man
            også med det tilsynelatende umettelige behovet for kommunikasjonsrådgivere i
            departementene, er det klart at behovet for arbeidskraft med høyere utdanning i
            offentlig sektor fram mot 2025 gjør at vi bare må håpe på at framskrivningen av
            studietilbøyelighet ender ut i øvre del av estimatet, mellom 80 000 og 100 000. 

Dette en budsjettdebatt. Jeg har notert meg at Regjeringen, med statsråd Aasland i
            spissen, har hevdet at årets budsjett er et knallgodt forskningsbudsjett. Det kan jeg
            strekke meg til å være delvis enig i. Forskning får over en del budsjettkapitler en
            brukbar vekst. Satsing på forskning på fornybar energi fortjener delvis honnør. På to
            punkter vil jeg likevel si at Regjeringen svikter også på forskningsfeltet. 

Retorikken rundt helheten i budsjettet har vært at det er et budsjett for å ivareta
            konkurranseutsatt industri. Jeg har noen utfordringer generelt for å se på hvilket punkt
            overhodet i nasjonalbudsjettet dette er ivaretatt. Innenfor forskningsfeltet er det i
            hvert fall ikke slik at konkurranseutsatt industri er ivaretatt. SkatteFUNN-ordningen
            blir ikke styrket, og mer eller mindre meningsløse begrensinger blir videreført i 2010. 

Enda verre er det at i det som kan bli et kriseår for konkurranseutsatt industri og de
            teknisk-industrielle instituttene, vil ikke Brukerstyrt innovasjonsarena, BIA-ordningen,
            ha midler til å igangsette et eneste nytt prosjekt. Det er første gang siden ordningen
            ble etablert. 

Forklaringen til statsråd Giske, som ikke kommer til å være til stede i dag, har vært
            at Forskningsrådet innenfor bevilgningen til BIA så langt har brukt for mye penger. Så
            vidt jeg har forstått, var oppdraget til Forskningsrådet i forbindelse med
            finanskrisepakken å opprettholde virksomheten i de igangsatte prosjektene. Det har
            Forskningsrådet i stor grad oppnådd, noe de burde fått honnør for. Men Regjeringen
            uttaler altså at det er brukt for mye penger i 2009. Da ønsker jeg å utfordre
            regjeringen, en av de fem statsrådene, på om de kan fortelle meg hvilke prosjekter som
            er gjennomført i 2009, som burde ha vært skrinlagt for dermed å frigjøre midler til nye
            prosjekter i kriseåret 2010. 

Det andre punktet hvor Regjeringen svikter forskningen, er innen UH-sektoren.
            Regjeringen legger til grunn at det vil være ca. 6 000 flere studenter enn i 2009. Den
            student- og resultatbaserte delen av bevilgningene øker for så vidt i tråd med dette.
            Men det er jo sånn at også en del av grunnbevilgningene til universitetene er beregnet å
            skulle gå til undervisning. 

Men det kan ikke være tvil om at når det gjelder de totale bevilgningene til høyere
            utdanning, uansett hvor mye polemikk man legger til grunn om begrepsbruken rundt hva som
            er hva i et komplisert finansieringssystem, eller hvor mange utvalg man setter ned, er
            resultatet av studentvekst og manglende bevilgninger at universitetene må prioritere
            mellom å opprettholde forskningsnivået eller studiekvaliteten. Når man vet at en stor
            del av grunnforskningen skjer i regi av universitetene, og at dagens studenter er
            framtidens forskere, bidrar også dette til å svekke inntrykket av Regjeringens
            budsjettforslag som et godt forskningsbudsjett. 

Uansett hva de enkelte studiestedene velger å prioritere, forskning eller
            studiekvalitet, er dette sløsing med hjernekraft og humankapital. 

Det samme gjelder for så vidt også spørsmålet om studiefinansiering, som vi har
            diskutert mange ganger i Stortinget allerede. Samtlige partier lovet 10 pst. økning i
            studiefinansieringen. I budsjettet for 2010 kommer det ikke én krone til økt kjøpekraft
            for studentene. I praksis betyr dette at uansett hvilken standard man legger til grunn,
            vil norske studenter ha en kjøpekraft som plasserer dem i kategorien «fattige».
            Studenter med foreldre med god økonomi vil allikevel kunne fokusere fullt på
            utdanningen, mens studenter med foreldre med mer alminnelig økonomi må stå bak kassen på
            7-Eleven når de heller burde vært på lesesalen, biblioteket eller forelesning. Også
            dette er bortkastet hjernekraft og humankapital, og det bidrar til inntrykket av at det
            norske utdanningssystemet forsterker sosiale forskjeller i samfunnet. 

Vi er enige om mye. Jeg ser fram til debatten, og for så vidt også samarbeidet mellom
            storting og regjering i den kommende fireårsperioden. 

Jeg tar herved opp forslagene fra Fremskrittspartiet. 

 Representanten Tord Lien har tatt opp de forslagene som han refererte til. 

Det blir replikkordskifte. 

 Fremskrittspartiet er svært opptatt av private skoler – det har jeg skjønt både av
            replikkveksling og av innlegget. 

Mitt inntrykk er at de fleste i Norge ønsker å gå på gode offentlige skoler i sitt eget
            nærmiljø, og at opprettelsen av private skoler gjerne kommer som en følge av at den
            offentlige skolen blir nedlagt i den bygda eller grenda folk bor i. 

Det jeg egentlig ønsker å spørre representanten om, er Fremskrittspartiets syn på
            elevbetaling og utbytte ved alle disse private skolene som de ønsker å opprette. Er det
            sånn at det skal være private firmaer som kan ta ut et stort utbytte og tjene penger på
            opplæringen i grunnskolen? Åpner dere for storstilt elevbetaling? 

 Det er interessant at representanten Aasen utfordrer meg på nedleggelser av offentlige
            skoler. Den rød-grønne regjeringen er jo eksperter på å bidra til det. Det er helt
            korrekt at mange av de private skolene som blir etablert i Norge i dag, blir etablert
            nettopp for å erstatte skoler som ofte er blitt nedlagt av rød-grønne kommunestyrer, noe
            som selvfølgelig ikke nødvendigvis er en heldig utvikling. 

Når det gjelder poenget med private skoler, er det først og fremst å sørge for å ha et
            korrektiv til den offentlige skolen. Jeg tror vi i stor grad kunne ha møttes på dette
            hvis vi hadde fått full valgfrihet mellom de offentlige skolene. 

Elevbetaling er ikke noe Fremskrittspartiet går inn for. Men som sagt: Private skoler
            er et viktig supplement, som i tillegg til i seg selv å være et godt tilbud også, tror
            jeg, vil styrke den offentlige skolen ved at de får en konkurrent. 

 Fremskrittspartiet ønsker jo prinsipielt en helt ny modell for grunnskolen, der staten
            skal overta finansieringsansvaret for skoler via stykkprisfinansiering. Det vil føre til
            at «skolen ikke lenger er avhengig av kommuneøkonomien eller kommunepolitikeres
            prioriteringer», skriver Fremskrittspartiet i sin merknad. I en artikkel i avisen
            Nationen skriver representanten Tord Lien at «det finnes gode pedagogiske argumenter for
            å slå sammen skoler, men for barnetrinnet bør slike argumenter være veldig gode for at
            sammenslåingen skal være riktig». Jeg forstår det dit hen at Fremskrittspartiet er
            bekymret for at noen barn da bl.a. kan få en uforholdsmessig lang skolevei. 

Mener Fremskrittspartiet at en statlig stykkprisfinansiering av grunnskoleelever vil
            føre til at kommunene vil bli bedre i stand til å ivareta en spredt skolestruktur og et
            godt pedagogisk tilbud? Eller mener Fremskrittspartiet at en statlig
            stykkprisfinansiering vil føre til en ønsket sentralisering av skoler der en ikke er
            avhengige av kommunepolitikernes prioriteringer, slik Fremskrittspartiet skriver i sin
            merknad? 

 Det er helt korrekt at Fremskrittspartiet ønsker at de to viktigste tingene vi mener at
            kommunene holder på med, nemlig eldreomsorg og skole, skal stykkprisfinansieres. Dette
            er et prinsipielt standpunkt som Fremskrittspartiet har stått på i alle år, og som vi
            nok ikke kommer til å gi oss på med det første. Men selvfølgelig må det være sånn at
            denne stykkprisen må differensieres, slik at det blir mulig for skoleeierne – om det er
            private, eller om det er offentlige, er ikke så viktig. Men det er selvfølgelig
            nødvendig at denne ordningen blir stykkprisfinansiert. 

Jeg noterer meg også at det tilsynelatende er en viss uenighet mellom de to rød-grønne
            replikantene. Forrige replikant sa at når man legger ned den offentlige skolen, som de
            rød-grønne ofte gjør, vil den bli erstattet med en privat skole. Så private skoler er jo
            i dag den viktigste grunnen til at det allikevel er så vidt få skoler som blir nedlagt.
          

 Representanten var inne på Kirkens økonomiske situasjon i innlegget sitt, og
            Fremskrittspartiet og Kristelig Folkeparti deler bekymringen for den. Jeg skal ikke gå
            inn på diskusjonen om prostereformen og at representanten mener at den er overveiende
            positiv, mens Kristelig Folkeparti nok har en annen holdning til hvordan Kirken opplever
            dette. 

Men det som kanskje bekymrer meg litt, er at i den økonomiske situasjonen velger
            Fremskrittspartiet å trekke tilbake en bevilgning til Norges Kristne Råd,
            Samarbeidsrådet for tros- og livssynssamfunn og Islamsk Råd. Jeg tror at vi som samfunn
            er tjent med å ha dialog på tvers av religioner, på tvers av kulturer, og at vi trenger
            mer av det. For eksempel ønsker Norges Kristne Råd å bidra til gjensidig respekt og
            forståelse på tvers. De ville ha mistet posten på statsbudsjettet hvis
            Fremskrittspartiet hadde fått bestemme – en post som nettopp sikrer at alle kirkesamfunn
            kan få delta, både de små og de store, og at de ikke må velge mellom sårt tiltrengte
            prester og det å være med i paraplyorganisasjoner. Hva er årsaken til det? 

 Jeg takker for spørsmålet. Vi kunne gjerne ha diskutert også prostereformen, selv om
            jeg gjetter på at entusiasmen hos de andre partiene rundt den diskusjonen er noe laber. 

Når det gjelder bevilgningen til alle disse samarbeidsrådene, noterer jeg meg at
            representanten ikke trakk fram Islamsk Råd. Vi fjerner altså bevilgningen til alle disse
            rådene nettopp fordi vi er opptatt av at alle religioner skal likebehandles. Derfor er
            vi med på kirkeforliket, sammen med Kristelig Folkeparti. Det handler jo om at støtten
            som går til trossamfunn, må være basert på hvor mange medlemmer de har. Slike apparater
            som forskjellsbehandler religionene, er det ikke ønskelig å bruke skattepengene til
            direkte, men indirekte via trossamfunn. 

 Fremskrittspartiet ønsker å åpne for flere private skoler. I København ser vi at flere
            og flere som har råd til det, kjøper seg ut av fellesskolen. 40 pst. av alle ungene som
            har akademikerforeldre, går på private skoler, og mange unger av etniske minoriteter går
            på religiøse skoler. Det betyr religiøs segregering, og det betyr sosial segregering.
            Jeg lurer på hvorfor Fremskrittspartiet ønsker å åpne for en slik virkelighet i Norge. 

I tillegg kan jeg ikke se at Fremskrittspartiet svarte tilfredsstillende på
            representanten Aasens spørsmål om økonomisk utbytte, så jeg gjentar hennes spørsmål:
            Mener Fremskrittspartiet at det skal være fritt fram for økonomisk utbytte i private
            skoler? 

 Det overrasker meg ikke at representanten Tajik ikke er fornøyd med svarene som
            Fremskrittspartiet gir om private skoler. Men når representanten Tajik stiller spørsmål
            om dette med religiøse skoler, blir jeg noe i stuss. Vi vil at alle, også de som har
            vanlig pedagogisk tilnærming, altså i tråd med det offentlige skoler har, skal få lov
            til å drive skole i Norge, mens den rød-grønne regjeringen legger til grunn at det skal
            være nettopp religiøse skoler som skal bli prioritert når det gjelder det. Det synes jeg
            er underlig. 

Det er ikke noe mål for Fremskrittspartiet å innføre foreldrebetaling eller for den
            saks skyld at skolene skal ha mulighet til å ta ut utbytte. Målet til Fremskrittspartiet
            er at vi skal få et korrektiv til den offentlige skolen. Som sagt: Jeg tror mye av det
            behovet for korrektiv til den offentlige skolen kunne ha vært oppnådd ved fritt
            skolevalg. Jeg regner med at representanten kjenner til Ullern videregående skole, som
            nettopp i en situasjon med få elever har gjort skolen sin til en av de beste skolene i
            landet. 

 Replikkordskiftet er dermed omme. 

 

Denne regjeringen vil gå over i historien som regjeringen som forspilte sjansene
                til en kraftsatsing på utdanning i de gode årene vi har bak oss! 

Denne regjeringen har utmerket seg med å ville legge lokk på de kunnskapsmessige
                utfordringene i skolen! 

Denne regjeringen har ingen offensiv plan for hvordan høyere utdanning og forskning
                skal løse sin rekrutteringsutfordring og møte en forventet studentboom de kommende
                årene! 

Høyre ville ikke vært Høyre om ikke vi utfordret Regjeringen på det som er samfunnets
            fremste utfordring: å foredle menneskene – eller humankapitalen. 

Norge står overfor en fundamental utfordring i hele utdanningssektoren, fra grunnskole
            til universitet og høyskoler. Vi trenger en mer offensiv læringskultur. Vi trenger et
            utdanningssystem med større forventninger, enten det er til førsteklassingen i
            grunnskolen eller til studenten i høyere utdanning. Å forberede seg på framtidens
            arbeidsliv kan ikke være å velge minste motstands vei, ikke om vi har ambisjoner om å
            leve av kunnskap. 

Skal Norge være blant verdens fremste kunnskapssamfunn, kreves et mer utfordrende
            skole- og utdanningssystem. Vi må legge lista høyere fra første dag og slutte å legge
            dempere på lærelyst og motivasjon hos elever og studenter. Heller ikke svake elever er
            tjent med å holde de flinke tilbake. 

En fersk SSB-gjennomgang av internasjonale undersøkelser av norsk skole forklarer svake
            elevresultater med for lave krav og svak kultur for vurdering. Læringstrykket må opp for
            at elevene skal lære mer og prestere bedre. OECD har tidligere delt ut gult kort til
            norsk utdanning. Nå følger SSB opp. Da er tiden ute for bortforklaringer og tiden inne
            for å sette skolens kunnskapsoppdrag i aller fremste rekke. 

Jeg er stolt over å tilhøre et parti der handling følger ord. Sier Høyre at vi vil
            satse på kunnskap, så gjør vi det. Derfor har vi brukt alle de fem siste budsjettene til
            å videreføre satsing på den kvaliteten vi la grunnlaget for gjennom Kunnskapsløftet,
            Kvalitetsreformen i høyere utdanning og oppgraderingen av norsk forskning gjennom større
            forskningsfond, flere stipendiater og økte utstyrsinvesteringer. 

Da kunnskapsministeren nylig talte til Utdanningsforbundets landsmøte, var et av hennes
            budskap: 

«Det er ikke olje og gass, men folk og deres kompetanse som er den største delen av
              nasjonalformuen.» 

Men Regjeringens statsbudsjett svarer ikke på statsrådens egen utfordring. Det gjør
            derimot Høyres alternative statsbudsjett, som investerer 1 milliard kr i kunnskap for å
            ruste landet bedre for framtiden og for å sikre velferden for generasjoner etter oss. 

Høyre øker bevilgningen til etter- og videreutdanning for lærere med 400 mill. kr,
            avsetter 50 mill. kr til seniortiltak for realfagslærere, hever basisbevilgningene til
            høyere utdanning med 250 mill. kr, foreslår ytterligere 384 mill. kr til forskning, som
            også vil gi om lag 100 nye stipendiater, og sist, men ikke minst: Høyre styrker
            Forskningsfondet med 10 milliarder kr. 

Fra ulike hold advares det mot Regjeringens politikk. I en rapport fra NIFU STEP
            advares det mot at Forskningsfondets rolle er svekket i samlet forskningsfinansiering.
            Fra Universitets- og høgskolerådet advares det mot konsekvensene av for lave
            basisbevilgninger. Studentene etterlyser oppfylling av rød-grønne valgløfter om elleve
            måneders studiestøtte. I nord er det få spor etter Regjeringens såkalte
            nordområdesatsing. Stemningen i Hammerfest er laber etter at Regjeringen avspiser
            EnergiCampus Nord med fattige 1 mill. kr i 2010. Det nye energiingeniørstudiet, som
            skulle være et signalprosjekt og bygge ny kompetanse på et felt landsdelen trenger,
            henger nå i en tynn tråd. Det er lite samsvar mellom handling og ord i nord. 

Høyres historie er også historien om partiet som en garantist for satsing på kunnskap
            og kvalitet i skolen. Når Høyre vil doble takten i etter- og videreutdanning av lærere,
            er det fordi dette er det tiltaket som på kort sikt kan gi størst gevinst for elevene. 

Nå gjelder det å bygge på de lærerne vi har, og nå gjelder det å tenke nytt. Sju av ti
            lærere sier de har behov for faglig påfyll. Det må ansvarlige skolemyndigheter ta på
            alvor. 

Høyre utfordrer kunnskapsministeren til å gå nye veier i gjennomføringen av lærernes
            etter- og videreutdanning. På samme måte som helsesektoren ikke har noen
            sykepleierhender å avse, har ikke skolen lærerhoder å avse. Det betyr at vi må finne nye
            og mer fleksible løsninger for kompetanseheving, som for skolens del i all hovedsak må
            baseres på at lærerne ikke kan forlate sine elever og sine klasser. 

Jeg er enig med statsråden i at vi trenger flere lærere – mange flere lærere – om vi
            også skal kunne kompensere for avgang for alder. Men Høyre er helt uenig i statsrådens
            prioriteringer når flere lærere om fem–ti år skal stå i veien for mer etter- og
            videreutdanning nå. 

Hensynet til alle de årskullene som er i skolen, tilsier at Regjeringen burde satset
            langt mer for å heve kompetansen hos dagens lærere. 

På Utdanningsforbundets landsmøte den 3. november var kunnskapsministeren opptatt av å
            «gi lærerne rom til å gjøre det de skal, nemlig undervise. Et eget utvalg skal hjelpe
            oss» – departementet – «med å identifisere «tidstyver» og avbyråkratisere lærerjobben»,
            sa statsråden. 

Hvis statsråden faktisk mener dette – og det tror jeg – hvordan er det da mulig at
            Utdanningsdirektoratet kommer med pålegg som fører til det stikk motsatte, som ved å
            innføre forbud mot pluss og minus når det gis tallkarakterer? 

For skolen er bestemmelsen kommet som lyn fra klar himmel. Ingen har bedt om den.
            Forbudet betyr økt byråkratisering og merarbeid for lærerne og faktisk mindre presise
            karakterer og tilbakemeldinger til elevene. Høyre mener det nye forbudet åpenbart virker
            mot sin hensikt og legger i dag fram forslag om at Stortinget ber Regjeringen trekke
            forbudet tilbake og videreføre det som er etablert praksis når det gjelder
            karaktersetting i norsk skole. Man kan saktens undres over denne trangen til å reparere
            det som faktisk fungerer. Har ikke Utdanningsdirektoratet andre ting å gjøre? 

Høyre er kompromissløs i sin prioritering av kunnskap og matte foran mat. Den som har
            fulgt SV før og etter at partiet kom i regjering, vil se at SV, sterkt presset av
            Arbeiderpartiet, er på vikende front i forhold til egen politikk. Når SV nå snakker
            mindre om lek og mer om læring og mindre om mat og mer om matte, og partilederen inntar
            Kunnskapsdepartementet med en klar beskjed om at Norge skal opp på PISA-rankingen,
            representerer det et politisk hamskifte for SV og et viktig skritt i retning av den
            kunnskapsskolen Høyre har kjempet for. Men vi har ennå til gode å se en SV-statsråd i yr
            begeistring over en skole som har løftet resultatene i matematikk. 

Jeg vet ikke hva Øystein Djupedal tenkte på da han på SVs landsmøte i 2005 proklamerte: 

«Tenk så lykkelige vi skal bli når vi blir kvitt høyreskolen!» 

I dag tenker jeg: Hvor forvirret er egentlig SV i skolepolitikken? Enten vet ikke
            partiet hva det vil, eller så får partiet det ikke til – i møte med storebror
            Arbeiderpartiet i regjering. 

Tester og kartlegging er virkemidler, ikke mål i seg selv. Det er den oppfølging hver
            enkelt elev får etter testingen, som er det viktige. Dette kunne vært mine ord, men
            utsagnet stammer fra kunnskapsminister Kristin Halvorsen i møte med landets største
            lærerorganisasjon. Mener statsråden dette, har hun samtidig satt strek over sitt eget og
            partiets tidligere standpunkt om testing bare av et utvalg elever. 

Høyre hilser i så fall statsrådens nyorientering på dette punkt velkommen. Statsråden
            skal også få Høyres fulle ryggdekning til å sette makt bak, slik at alle landets
            kommuner må følge opp resultatene av de nasjonale prøvene. Nasjonale prøver er et av
            skolens viktigste verktøy for å gi hver elev god, tilpasset opplæring, en rettighet
            elevene har etter opplæringsloven. Det er i Stortingets interesse som lovgiver at
            Regjeringen sørger for at lover etterleves. 

Etter fire tilsyn er det likevel grunn til å spørre: Hvor ellers i samfunnet kan
            statsråder sitte i ro i fire år og se på at barns rettigheter sterkt forsømmes? 

Utdanning og forskning egner seg ikke for improvisasjon. Likevel er det det inntrykket
            som sitter igjen etter fire år med rød-grønt styre. Hvor er det blitt av langsiktigheten
            i bevilgningspolitikken overfor de mange kunnskapsbærerne på alle nivåer i
            utdanningssystemet? Hvileskjær og svært trange budsjetter har satt sektoren i en håpløs
            skvis mellom framtidsrettede nysatsinger og det å opprettholde kvalitet i eksisterende
            virksomhet. Med rød-grønn regjering og SV-styring i Kunnskapsdepartementet har den
            sektoren som skal bygge fundamentet under ny framtidig verdiskaping og sørge for
            kompetansearbeidskraft til både offentlig og privat sektor, manglet forutsigbarhet i sin
            planlegging. 

Det er med respekt å melde ikke å ta utdanning og forskning på alvor. Det er et stort
            tankekors når komitélederen her i dag bruker innlegget sitt til å varsle innstramming i
            høyere utdanning, når vi vet at titusenvis av nye studenter står i kø og skal inn i
            sektoren de nærmeste årene. 

Jeg tar herved opp det forslaget fra Høyre som er omdelt i salen i dag. 

 Representanten Elisabeth Aspaker har tatt opp det forslaget hun refererte til. 

Presidenten er i tvil om det er parlamentarisk å kalle noen «forvirret». 

Det blir replikkordskifte. 

 Når jeg hører representanten fra Høyre på talerstolen i dag, lurer jeg på om Høyre er
            blitt imot Kunnskapsløftet – Kunnskapsløftet som Høyre i gjentatte debatter de siste
            årene har gjort til 

sin

 reform, og som gjennom de siste årene
            har vært Høyres svar på alle de utfordringer skolen står overfor. Skolepolitikken som
            føres av de rød-grønne, er bygd på Kunnskapsløftet, som alle partiene som er
            representert på Stortinget i dag, stilte seg bak. 

Svartmalingen av skolen fra Aspakers side lurer jeg på om bunner i motstand mot
            Kunnskapsløftet. Hva mener Høyre man skulle ha gjort annerledes med denne reformen? 

 Replikken fra Anna Ljunggren faller jo på sin egen urimelighet. Jeg var faktisk
            daværende statsråd Kristin Clemets politiske rådgiver da denne reformen så dagens lys.
            Jeg stiller meg 100 pst. bak reformen selvsagt, men vi er jo skuffet over at
            regjeringspartiene ikke i større grad følger opp og sikrer at den bunnplanken som må
            være på plass i reformen, nemlig lærernes kompetanse, ikke bedre ivaretas enn det man
            faktisk gjør i dag. Det er ikke noe løft i etter- og videreutdanningen for lærerne når
            man bare viderefører det som lå inne i de første reformårene. Når sju av ti lærere
            kommuniserer til myndighetene at man trenger kompetansemessig påfyll, er ikke svaret at
            vi skal utdanne flere lærere som skal komme til skolen om fem til ti år. Da må man ta
            fatt i den utfordringen med et langt større alvor enn det Regjeringen faktisk gjør i
            dag. 

 Høyre har gjennom urealistisk og veldig kreativ budsjettpolitikk klart å skaffe seg et
            handlingsrom i denne debatten som representanten utnytter til fulle. Men når vi kommer
            til studieforbund, kutter Høyre. Det er vi overrasket over. Da mener vi at Høyre lite
            har skjønt og erkjent hva studieforbundene driver med, slik det er formulert ut i
            Tron-utvalgets innstilling, som vi trodde at Høyre i utgangspunktet hadde en veldig
            positiv innstilling til, nemlig at studieforbundene skal drive med en aktivitet som skal
            vedlikeholde og styrke demokrati, påvirke egen livssituasjon, bidra til inkludering,
            motivere til kunnskap og kompetanse osv. Er det ikke nettopp dette representanten kalte
            «å foredle menneskene – eller humankapitalen»? Er det kremmerpartiet Høyre som her viser
            sitt blå, sanne ansikt, ved at de heller bare vil bruke pengene på basiskompetanse og
            ikke på den brede samfunnsbyggende aktiviteten? 

 Forskjellen mellom Høyre og SV er at vi er i stand til å prioritere. Vi skjønner at vi
            ikke bør bruke mer penger. Vi bør tvert imot stramme inn. Det betyr også at vi på
            Kunnskapsdepartementets område faktisk har foretatt noen omprioriteringer. Hvis
            representanten Hagen hadde sett forslagene fra Høyre i sammenheng, ville han sett at
            kuttet i studieforbundene stort sett i sin helhet er overført programmet for
            basiskompetanse i arbeidslivet. Det gjør vi i en erkjennelse av at mange arbeidstakere
            faktisk fortsatt har utfordringer når det gjelder grunnleggende ferdigheter i lesing og
            skriving. I tillegg vet vi at arbeidslivet har et stort behov for kompetanse som vi tror
            at dette programmet er det beste verktøyet å bruke til. 

 Opposisjonspartiene, inklusiv Høyre, sier at Regjeringas bevilgning knyttet til et
            varig system for etter- og videreutdanning av lærere i stor grad tilsvarer bevilgningen
            som lå inne i Kunnskapsløftet. Jeg vil vel tro at behovene var kjent også den gangen da
            Høyre hadde kunnskapsministeren, med representanten som rådgiver. Siden Regjeringa nå
            får kritikk for å følge opp de forventninger som faktisk lå i Kunnskapsløftet, lurer jeg
            på om representanten kan presisere hva Høyre mener er grunnen til at behovet for etter-
            og videreutdanning av lærere er vesentlig større nå enn det var den gangen da
            Kunnskapsløftet ble utformet. Det er tross alt ikke veldig mange år siden. 

 Da Kunnskapsløftet ble lansert, var regjeringen den gangen opptatt av at finansieringen
            til den direkte kompetansehevingen som måtte skje på grunn av det nye som lå i reformen,
            ble lagt inn i den forrige fireårsperioden. 

Så har vi altså nå opplevd at lærerne i større grad melder seg til tjeneste til
            utdanningsmyndighetene og artikulerer at man har et større behov for kompetanseheving.
            Samtidig er det en rekke undersøkelser som slår fast at læreren er den absolutt
            viktigste innsatsfaktoren. Da skulle det bare mangle om vi ikke skulle ta inn over oss
            den nye kunnskapen. Derfor har Høyre doblet innsatsen til etter- og videreutdanning for
            lærere fordi vi mener at vi må ta et større krafttak for dem som faktisk har sørget for
            at neste generasjon og de årskullene med elever som er i skolen i dag, skal stå best
            mulig rustet med ferskest mulig kompetanse, i møte med senere utdanning og det
            arbeidslivet de en gang skal ut i. 

 Høgre meiner at Regjeringa set folkekyrkja i fare når ein ikkje rettar opp den
            alvorlege økonomiske situasjonen. Høgre vil løyve 10 mill. kr ekstra til kyrkja. Då vert
            spørsmålet mitt: Meiner Høgre at ei ekstra løyving på 10 mill. kr er det som skil om
            folkekyrkja er i fare eller ikkje? 

 Nei, sannsynligvis er behovet større, men det var det Høyre ved denne anledningen fant
            rom for å kunne gi av ekstra bevilgninger til Kirken. Jeg vil nesten rette spørsmålet
            tilbake til replikanten her, for det må være et tankekors for Regjeringen at man nå
            gjennomfører store reformer i Kirken for deretter å la Kirken i stikken. Jeg må si det
            er ganske dramatisk når man i det bispedømmet jeg tilhører, Nord-Hålogaland, faktisk nå
            varsler at man skal samle begravelsene på samme dag, slik at man nærmest får et
            samlebånd. Det er ganske uverdig, og det er altså en kirke og en organisering som jeg
            tror at folk flest kommer til å reagere på. Det burde også Regjeringen ha tatt inn over
            seg i det forslaget til statsbudsjett som er lagt fram. 

 Replikkordskiftet er dermed omme. 

 Kunnskap er makt – det er gjerne den britiske opplysningstenkeren Francis Bacon som får
            æren for først å ha kommet med denne gode formuleringen. På hans tid var det særlig
            menneskenes makt over naturen som var i fokus. Ikke minst klimakrisen forteller oss at
            vi må utvikle ny kunnskap innenfor naturvitenskap og teknologi. Samtidig er klimakrisen,
            som finanskrisen, matvarekrisen og den globale militariseringen, først og fremst en
            samfunnsfaglig krise, en etisk moralsk krise, en politisk krise som nærmest trygler
            etter ny og handlingsrettet kunnskap om både mennesker og samfunn. 

Kunnskap er noe langt mer enn teori, noe man kan lese og pugge seg til, noe en
            forskningsmessig kan lete fram. Kunnskap må nemlig ikke minst lages, og den skal slik
            sett gjerne først og fremst være nysgjerrighetsdrevet mer enn nyttedrevet og politisk
            drevet. Ved å ha et bredt kunnskapsbegrep fanger vi lettere opp alle mennesker. Alle har
            i seg en kunnskap og ikke minst en evne og lyst til å anvende og utvikle mer kunnskap.
            Dette er faktisk noe av det fineste ved «oppfinnelsen» menneske. Det er lett å se dette
            i barnehagen, men det kan kanskje ikke være så lett å se eller være så godt synlig i en
            skoletrøtt 10. klasse eller på en sliten og presset arbeidsplass. 

Med et slikt kunnskapssyn som vi legger til grunn, vil basisferdigheter være noe mer
            enn å lese, skrive og regne. Det vil mer være spørsmål om å være kreativ, takle seg selv
            og klare å samhandle med andre. Med et slikt kunnskapssyn vil antall publiserte artikler
            i vitenskapelige tidsskrifter med «referee» være viktig nok, men ikke nok for å ane den
            fulle meningen med en forskningsaktivitet. 

Årets statsbudsjett viser god retning. Framtiden er avhengig av hvordan vi mestrer
            overgangen fra oljeøkonomi til kunnskapsøkonomi. Derfor har SV vært en pådriver for full
            barnehagedekning, for en god skole for ungene og for å bekjempe frafallet i skolen. Vi
            vet at unger som får anledning til å delta i sosiale og lærende fellesskap – og det er
            viktig for oss – lykkes bedre enn andre senere i livet. Det er slik sett også veldig
            gledelig at Regjeringa nå foreslår å innføre flere skoletimer på barnetrinnet og gratis,
            frivillig leksehjelp for de yngste ungene. For gratis, frivillig leksehjelp gir
            verdifull ekstra støtte og sikrer god oppfølging. 

Regjeringa startet med å bevilge 373 mill. kr til innføring av gratis læremidler for
            elever i den videregående opplæringen i 2007 og har fortsatt opptrappingen i 2008 og
            2009. På tre år har den rød-grønne regjeringa sikret gratis læremidler til alle – også
            veldig viktig. I tillegg etablerte Regjeringa i 2009 en ny ordning for investering i
            skolebygg og svømmeanlegg, og denne blir nå videreført. Det fases inn to nye milliarder
            i 2010. Det er viktig at elever og lærere har et godt fysisk arbeidsmiljø. 

I 2010 foreslår også Regjeringa å bygge 1 000 nye studentboliger. Dette er også et
            viktig tiltak i diskusjonen som går på lik rett til utdanning, og for at studentene våre
            kan studere mer og arbeide mindre. Da skal vi legge merke til – vi har noen diskusjoner
            om det her i salen – at den rød-grønne regjeringa har sørget for å bygge langt flere
            studentboliger enn hva høyrepartiene gjorde sist de hadde sjansen. 

Innen utdanning og forskning er vi nå i ferd med å nærme oss 1 pst. av BNP og er av de
            fremste land i verden når det gjelder å bruke offentlige midler på forskning og høyere
            utdanning. Vi øker antall studieplasser med 5 600 nye fra høsten 2010, og
            lærerutdanningen får økt oppmerksomhet og ressurser. 

Når det gjelder Forskningsfondet, har vi nå kommet opp i 4 milliarder kr, og
            avkastningen skal øremerkes forskningsutstyr. Det er også veldig viktig. Klimaforskning
            har fått en sentral plass, også veldig viktig – bare for å nevne noe. 

Dette er et godt budsjett. Innlegget fra Høyre kunne tyde på det stikk motsatte. Her
            har vi en klar uenighet mellom regjeringspartiene og opposisjonen. 

Kunnskap er makt, og derfor er det viktig å satse på kunnskap. Det er noen som har
            vridd litt på dette utsagnet, nemlig at makt er kunnskap, og da er det fare på ferde.
            Det som da blir gyldig i samfunnsdebatten, er at det er makteliten – politisk, religiøs
            og økonomisk – som får gjennomslag og definerer hva de mener er sant. Etter min og SVs
            mening er det mange av de aktuelle samfunnsdebattene i dag som blir ganske så
            forkludret, på grensen til å bli ødelagt innimellom, nettopp av at det er makten som
            bestemmer kunnskapen. I stikkordsform: Deler av klimadebatten, deler av islamdebatten,
            deler av sykelønnsdebatten, inkluderingsdebatten osv. er samfunnsdebatter som viser at
            her trengs det mer kunnskapslaging. 

 Det blir replikkordskifte. 

 Representanten uttrykte glede over barnehageforlik og hvor godt vi egentlig har det i
            den norske skolen. Jeg skal ikke si meg uenig i det. 

I innstillingen til budsjettet peker komiteen på viktigheten av leksehjelp, at foreldre
            med barn i grunnskolen «kan bidra positivt til barnas motivasjon og læringsutbytte», at
            dette har stor betydning for barn, og at uavhengig av foreldrenes egen
            utdanningsbakgrunn og kunnskapsnivå vet vi at det har stor betydning for barns læring. 

Men der stopper flertallet foreldrenes innflytelse. Fremskrittspartiet mener at det er
            foreldrenes ansvar å oppdra sine barn, og at det derfor er viktig å anerkjenne
            foreldrenes rett til også å velge hvilken skole barna skal gå på, uavhengig av
            kommunegrenser. Hva er grunnen til at SV mener at foreldrene ikke skal få velge hvilken
            skole barna skal gå på, uavhengig av kommunegrenser? 

 Fremskrittspartiet har hevdet dette lenge, og jeg har prøvd å sette meg inn i hvordan
            det ville se ut i mitt eget fylke, Oppland, hvis foreldrene skulle frakte ungene sine på
            kryss og tvers av skolekretsgrenser og kommunegrenser. Hva slags lokalsamfunn er det vi
            da ville få? 

Vårt utgangpunkt er at en god skole er en lokalsamfunnsinstitusjon. Den vil fungere
            godt både internt og i samhandling med lokalsamfunnet hvis det er nettopp de som bor i
            lokalsamfunnet, som bruker skolen og har ungene sine på den skolen. Slik sett har jeg
            tro på fellesskolen, og jeg har ikke minst tro på å ha lokalsamfunnet som utgangspunkt
            for skolen. 

 «Kunnskap er makt», sa representanten i innlegget sitt. Jeg vil jo tro at det gir litt
            makt å sitte i regjering også – en flertallsregjering, med to statsråder i samme
            departement. Da er det jo merkelig at ikke SV har klart å benytte denne makten til å
            gjøre det som SV har sagt at de skulle gjøre. 

Jeg har lest SVs stortingsvalgprogram. På syv steder i løpet av tre sider står det i
            forskjellige utgaver at SV mener det er viktig å styrke kvaliteten i utdanningen ved å
            øke basisbevilgningene til universiteter og høyskoler. Det står altså gjentatt en rekke
            forskjellige steder. 

Da er spørsmålet: Hvorfor har ikke SV klart å gjøre dette i et statsbudsjett som bruker
            rekordmye oljepenger? Vi hørte komitélederen her i stad si: Det brukes «ekstremt mye
            penger». En samlet universitets- og høyskolesektor har etterspurt økte basisbevilgninger
            for å trygge sin økonomi. 

 Det er også årsaken til at dette i den nye Soria Moria-erklæringen står inne som en
            klar ambisjon fortsatt. 

I motsetning til Høyre har Regjeringa måttet forholde seg til den eksisterende
            økonomiske virkeligheten, og da har Regjeringa i denne omgang, i dette budsjettet, valgt
            å prioritere mer målrettet mot helt bestemte økninger, både forskningsmessig og ikke
            minst utdanningsmessig. Men vi har absolutt ikke gitt opp ambisjonen om at en bør prøve
            å styrke basis gradvis utover i denne perioden. 

 Kristelig Folkeparti og SV prioriterer mange ganger helt forskjellig i skolepolitikken.
            Representanten hadde et ganske interessant utsagn om at «kunnskap er makt» og advarte
            mot at makten skulle bestemme kunnskapen. 

Én ting jeg har prøvd å finne ut av, er SVs store tro på at flere timer i skolen vil gi
            mer læring. Jeg finner ikke den forskningen som sier at det faktisk vil gi resultater.
            Vi kan se på Finland, som har færre timer, men scorer bedre på PISA. Vi kan følge med på
            mye av forskningsmateriellet, som sier at det ikke er flere timer som er svaret, men
            kanskje heller flere og enda bedre lærere, mer praktisk tilrettelagt skole, og en
            situasjon som gjør at vi ikke får slitne unger når dagen er ferdig. Har SV lyttet til
            foreldre og lærere når det gjelder de virkelige utfordringene i skolen? Eller er det
            slik at her har makten bestemt kunnskapen? 

 Her er vi uenige, noe som ofte er situasjonen i politikk – at det er en faktauenighet. 

Jeg synes at Kristelig Folkeparti har en litt panisk frykt for flere timer. Norge
            ligger jo ikke høyt når det gjelder antall timer i skolen i forhold til sammenliknbare
            land. Et tilleggspoeng, som jeg synes Kristelig Folkeparti bommer veldig på, er at det
            virker som om Kristelig Folkeparti fortsatt har en forestilling om at det sitter en mor
            hjemme og venter på at ungene hennes skal komme hjem. Altså: Vi har bevisst lagt opp til
            at vi vil ha et arbeidsliv der både mor og far/foresatte er ute i arbeidslivet. Slik
            sett er det også et poeng å gi gode tilbud til ungene våre mens vi er ute i
            arbeidslivet. Derfor vil vi ha en skole med flere timer, og vi vil ha en god SFO i
            tillegg. 

 Jeg er veldig enig når representanten Hagen snakker om at «kunnskap er makt». Jeg satt
            i denne komiteen for to perioder siden, og oppfattet da at Venstre og SV var veldig mye
            enige, spesielt på feltet høyere utdanning og forskning. 

Men det som forundrer meg, er at da kjempet SV f.eks. for at Forskningsfondet skulle
            opp på 100 milliarder kr i 2008. Nå er målet 77 milliarder kr i 2010, mens Venstre
            holder lovnaden sin om 150 milliarder kr i 2010. Man gikk til valg på elleve måneder
            studiestøtte – det har man ikke klart. Jeg husker også da SV kjempet mot alle nasjonale
            prøver og fremmet et Dokument nr. 8-forslag her i salen. Man sa i Soria Moria at man
            skulle ha 15 elever i hver klasse, og før forrige valg at man skulle ha varme
            skolemåltider. 

Nå merker jeg meg at SV, og også representanten Hagen, bruker mye mer ikke ordet
            «løfte», men «ambisjon». Hvor er det egentlig blitt av de store ambisjonene SV hadde på
            dette feltet? 

 Slike debatter blir vanskelige når en som posisjonsparti har et annet utgangspunkt
            budsjettmessig enn et opposisjonsparti. Venstre har ryddet seg – og jeg mener fortsatt
            gjennom et urealistisk budsjettarbeid – et handlingsrom som vi ikke har. Da må en
            prioritere innenfor de gitte rammer. 

Vi er litt overrasket over at et tidligere regjeringsparti ikke husker hva en selv
            opplevde da en satt i regjering – at en nettopp ikke fikk gjennom alle
            primærstandpunktene sine. Jeg tror Venstre ville være tjent med at de i noe større grad
            tenkte tilbake på de opplevelsene de selv hadde da de satt i regjering. 

En må prøve å finne ut av løsningene sammen med andre. Ikke minst må en ha et
            langsiktig perspektiv og ikke satse på å gjennomføre programmet sitt i det første
            budsjettåret i perioden. 

 Replikkordskiftet er omme. 

 Norge er av OECD igjen kåret til verdens beste land å bo i. Ja, vi er heldige, sjøl om
            vi i det daglige kanskje ikke ser hvor heldige vi egentlig er. Det betyr likevel ikke at
            vi ikke kan bli bedre på mange områder. 

Tilgjengelighet til utdanning er en av faktorene som teller når det gjelder vurderingen
            av hvor godt landet vårt er å bo i. Utdanning er en nøkkelfaktor for utvikling, og
            kunnskap er en nøkkelfaktor for å finne løsninger på de virkelig store utfordringene vi
            står overfor i framtida – som klimakrisen og matvarekrisen. Men vi klarer aldri å få
            bukt med de store utfordringene uten at det er kvalitet i utdanningen. Vi må ha
            kvalitet, slik at vi sikrer at elevene faktisk når de læringsmålene som er fastsatt. 

Skolen har vært preget av et utall av reformer. Nå har vi en utdanningssektor som gjør
            seg erfaringer med Kunnskapsløftet, og justerer arbeidet i tråd med nasjonale føringer
            og måloppnåelse. Det gjør at jeg tross alt er optimistisk og tror at elevenes
            læringsutbytte vil bli stadig bedre etter hvert som vi forbedrer reformen. 

Men jeg vil likevel advare mot blindt å vurdere skolens suksess kun målt etter
            faktakunnskap og score på internasjonale tester. Frafallsprosenten, spesielt i de
            yrkesfaglige studieretningene, viser også at vi ikke lykkes godt nok. Både arbeidsliv og
            samfunnsliv krever også evne til samarbeid. Derfor må vi ikke risikere elevenes sosiale
            kompetanse i higen etter å nå målet om å finne svar på framtidas utfordringer. 

Det er tverrpolitisk enighet om at alle skal ha lik mulighet til utdanning. Det betyr å
            bli gitt muligheter etter sine evner, uavhengig av sosial bakgrunn. Budsjettene skal
            være med på å legge til rette for å gi disse mulighetene. 

En god lærer er en forutsetning for god læring. Det har vært og er stort fokus på bråk
            og uro i klassene fra alle de politiske partiene. Bråk og uro hindrer mulighet for
            læring, men ro i klasserommet kan ikke vedtas på Stortinget. Det vi derimot kan gjøre,
            er å legge til rette for at lærerne har de redskaper de trenger for å skape rammer for
            læring. Slike redskap er pedagogisk og didaktisk forståelse. Lærere trenger ikke bare å
            være dyktige i matematikk eller norsk, de trenger å ha kunnskap, erfaring og forståelse
            for metoder og teknikker som gjør at du skaper ro, men samtidig varierer, motiverer og
            tilpasser aktiviteten til den enkelte elevgruppen. 

Senterpartiet er derfor glad for at vi nå har kommet i gang med en ny lærerutdanning
            der nettopp pedagogikk og elevkunnskap blir vesentlig styrket etter å ha vært
            nedprioritert noen år, og at arbeidet blir styrket med 100 mill. kr i budsjettet for
            2010. Men vi har ikke tid til å vente på at utviklingen i skolen skal være avhengig av
            nyutdannede lærere. Vi har jevnt over en svært dyktig lærerstand i dag, der mange er
            svært opptatt av å gjøre sin lærergjerning best mulig. 

Derfor er det viktig at vi fortsetter arbeidet med jevnlig å sørge for etter- og
            videreutdanning for lærere. Det er en politisk uenighet om hvor mange som skal etter- og
            videreutdannes hvert år. Jeg mener vi er på et godt spor når det er avsatt 400 mill. kr
            til kompetanseutvikling for om lag 2 500 lærere i 2010. Opposisjonspartiene peker på at
            det i stor grad tilsvarer bevilgningene som lå som forutsetning for Kunnskapsløftet. Ja,
            siden det var tverrfaglig oppslutning om den reformen i Stortinget, tyder jo alt på at
            vi er på riktig vei. 

Den kanskje største utfordringen vi har i norsk skole i dag, er nok likevel det store
            frafallet i videregående. Norsk ungdom har fantastiske muligheter, men når statistikken
            forteller at ca. 30 pst. av elevene ikke fullfører videregående opplæring innen fem år,
            må vi sette inn tiltak for å gjøre gjennomføringsprosenten høyere. 

At det på enkelte yrkesfaglige studieretninger er nærmere 50 pst. som ikke fullfører,
            er en voldsom sløsing med menneskelige evner, talent og ressurser. Det har vi ikke råd
            til, verken med tanke på ungdommen sjøl, framtidas arbeidsstyrke eller med tanke på de
            offentlige budsjettene. Jeg er derfor glad for at Regjeringa har valgt å avsette midler
            til å styrke arbeidet med dette. 

Jeg mener også at den rød-grønne regjeringa så langt har hatt en god tilnærming til
            hvordan vi skal redusere frafallet. Vi trenger både tidlig oppfølging og innsats etter
            kartleggingsprøver. Vi trenger mer praktisk erfaring særlig i ungdomsskolen fordi det er
            blitt lite handlingsrom for å legge til rette for nettopp dette, og vi trenger mer
            entreprenørskap i skolen. Det er derfor bra at entreprenørskapsarbeidet skal gjennomsyre
            utdanningen, og at Ungt Entreprenørskap skal vektlegges spesielt i yrkesfaglige
            studieprogram. 

Senterpartiet mener vi må bidra til å løfte fram de praktisk flinke elevene. Norge har
            ikke råd til ikke å benytte seg av evnene som disse elevene besitter. Vi trenger også
            variert arbeidskraft i framtida. Ved innføringen av Kunnskapsløftet ble dessverre mange
            av de elevene som er praktisk flinke, ikke tilstrekkelig tatt vare på. I ungdomsskolen
            ledes alle inn i samme kvern. Det har ført til at vi i dag har en rekke elever som aldri
            har fått vise hva de er gode til, eller føle mestring. Ungdomsskolen er kanskje den
            tøffeste tida i en unges liv. Det er den tida de fleste finner ut hvem de er i forhold
            til andre. Økning i frafallsstatistikken fra videregående skole sier ikke bare noe om
            utfordringene på videregående trinn, men det sier noe om erfaringer fra alle de åra de
            har gått på skolen før de kommer dit. Senterpartiet er opptatt av at vi ikke glemmer
            disse elevene sjøl om vi nå sikkert vil ha fokus på hva som skal til for å gjøre også
            resultater innen bl.a. realfag viktigere framover. 

Jeg er tilfreds med at Regjeringa nå griper fatt i ungdomsskolens utfordring og prøver
            ut et praktisk arbeidslivsfag i ungdomsskolen. Jeg er også svært opptatt av at dette er
            et tilbud som skal velges på lik linje med f.eks. 2. fremmedspråk. Du skal ikke lenger
            kategoriseres som et «spesielt tilfelle» om du velger mer praktisk i ungdomsskolen. Det
            å velge et praksisfag på ungdomsskolen må heller ikke låse elevens valgmuligheter i
            videregående skole. 

Jeg gleder meg til å følge forsøket framover, og jeg ser fram til behandlingen av
            St.meld. nr. 44 for 2008–2009 som tar for seg Utdanningslinja. 

Hvert menneske er unikt, og hvert menneske har behov for anerkjennelse og bekreftelse
            på at en betyr noe. Muligheten for kunnskap og arbeid er en viktig faktor for
            sjølrespekt. Derfor er det viktig at vi har flere veier å gå for å oppnå kompetanse. 

Utfordringene med hensyn til økte studenttall i framtida er krevende for universitets-
            og høgskolesektoren. Det er usikre prognoser for hva økningen vil bli, avhengig av
            studietilbøyelighet. Men vi er nødt til å ha flere tanker i hodet samtidig når vi skal
            ta høyde for nye studenter. Her vil jeg trekke fram fagskolene. 

Fagskolene gir både kortere og lengre utdanninger som leder fram til fagkompetanse, en
            kompetanse som vil være svært verdifull i framtida. Jeg har store forventninger til
            utviklingen av fagskolene nå når fylkeskommunen overtar ansvaret for disse. Og jeg
            regner med at det brennende engasjementet som finnes i fylkeskommunene, vil sikre et
            godt opplæringstilbud også på dette området. 

De regionale forskningsmidlene må også nevnes som et tiltak som skal styrke det
            regionale samspillet mellom næringsliv, regionene og høgskolene. Midlene skal være et
            supplement til nasjonale FoU-midler og skal bidra til å realisere gode prosjekter i alle
            deler av landet. 

Senterpartiet mener at regionale prosjekter, drevet av behov lokalt og med utspring i
            regionale kompetansemiljøer, vil være en viktig pådriver når det gjelder innovasjon både
            innen næringsliv og i utvikling av velferdstjenester. 

Senterpartiet er opptatt av at utfordringene vi står overfor i framtida, må løses
            gjennom kunnskap, en framtid som skal inkludere både de teoretisk flinke og de praktisk
            flinke. Hvert menneske er unikt. 

Jeg mener vår rød-grønne regjering er på god vei til å utvikle en mer balansert
            utdanningspolitikk som nettopp tar alle elever på alvor. 

Helt til slutt: Jeg har ikke pratet noe om Kirken i mitt innlegg, men til opplysning
            for dem som har savnet det, kommer jeg tilbake til den saken i et senere innlegg. 

 Det blir replikkordskifte. 

 Jeg er svært enig i representanten Tingelstad Wøiens påpekning av at den høye
            frafallsprosenten viser at Regjeringen ikke har lyktes på dette feltet hittil. Videre
            viser hun til at mer praksis er viktig for å forebygge dette. Spørsmålet er da: Hvorfor
            stemte representanten Tingelstad Wøien imot Fremskrittspartiets forslag i forrige
            periode om å redusere teoriandelen i yrkesfagene, og hvorfor ønsker dere kun en
            prøveordning med praktiske arbeidslivsfag, framfor en permanent ordning med valgfag i
            ungdomsskolen? 

 Nå er det slik at jeg ikke var representant i forrige periode, så jeg har ikke stemt
            over det forslaget som representanten Hanekamhaug her henviser til. Men jeg tror det er
            viktig – og jeg tror Fremskrittspartiet og Senterpartiet deler den oppfatningen – med
            mer praksis i ungdomsskolen. Vi har jo erfaring med det valgfaget vi hadde tidligere, i
            gamle dager, da jeg gikk på skolen, men jeg tror nok kanskje at vi bør prøve å være mer
            målrettet enn vi var da. Det var vel flere av oss som drev med både skyting og litt
            andre ting. Jeg tror kanskje det kan være lurt at vi, nettopp slik som Regjeringa sier,
            nå tester det ut, gjør et forsøk, slik at det blir litt mer målrettet ved at de som går
            på ungdomsskolen, har mulighet til å hente fag fra videregående skole. I dag er det
            stort sett allmennfag som blir hentet ned til ungdomsskolen. Det kan være fornuftig å
            gjøre det slik som Regjeringa tenker, at man skal kunne hente ned fag også fra de
            yrkesfaglige studieretningene til ungdomsskolen. 

 I det siste har det rast en debatt landet over om nedleggelse av skoler. Det har vært
            meldt stor bekymring fra mange kanter, fordi det helt klart meldes at nedleggelsene i
            stor grad er et resultat av budsjettkutt. Jeg har registrert at representanten
            Tingelstad Wøien og Senterpartiet også har uttrykt bekymring. 

Mitt spørsmål blir derfor om Tingelstad Wøien mener at nasjonale pålegg og øremerkinger
            som Regjeringen står bak, f.eks. skolefrukt og strammere regler for antallet elever pr.
            lærer, er i tråd med Senterpartiets politikk på området og er med på å gi den enkelte
            kommune frihet til å ha fokus på kvalitet når skolestruktur skal vurderes? 

 Nå tror jeg vel kanskje ikke det er slik at det er skolefrukten som har ført til at
            skoler legges ned ute i Distrikts-Norge, men jeg deler representantens bekymring for at
            det er svært mange skoler som legges ned. Så vidt jeg har registrert, er det nedlagt 12
            eller 13 flere skoler i denne perioden enn det var da Høyre satt i regjering, så det er
            ikke så veldig stor ulikhet. Jeg vil nok si det slik – og jeg tror vi er enige om det
            også – at skoler faktisk kan bli for små. Men det kan også bli uforholdsmessig lang
            reisevei for mange unger. Dette er vi nødt til å gå nærmere inn i, slik at vi sikrer at
            ungene kan gå på en skole i nærheten av der de bor. Det tror jeg vi skal få et godt
            samarbeid om framover. 

 Senterpartiet har mange gode sentrumsprioriteringer i sin politikk, og jeg er glad for
            at representanten Tingelstad Wøien også står veldig klart på den linjen. 

I valgkampen sto Senterpartiet og sentrum fram som ganske klare motstandere av
            heldagsskolen – både ut fra en prioriteringstanke og også ut fra ideologi. Det hadde
            selvfølgelig vært fristende å spørre om Senterpartiet kjenner seg igjen i SVs
            beskrivelse av disse hjemmeværende mødrene som måtte til. Men jeg skal ikke gå der. 

Det som bekymrer meg, er det Senterpartiets parlamentariske leder har uttalt: 

«Hvis vi nå skulle øke timetallet ytterligere, så frykter jeg at det blir mange
              ufaglærte som skal undervise våre barn. De som har vanskeligst for å lære vil tape på
              en slik situasjon.» 

Dette sier senterpartirepresentanten fra Hedmark. Allikevel øker man i dette budsjettet
            med ytterligere en time. Man er på full fart inn mot en obligatorisk SFO. Frykter
            representanten Tingelstad Wøien på samme måte som sin parlamentariske leder at det er de
            som har vanskeligst for å lære, som vil tape på den utviklingen. 

 Jeg frykter ikke den ene timen som det blir utvidet med fra neste skoleår. Den ene
            timen er heller ikke øremerket. Den skal kunne brukes til det som skolen eller kommunen
            ser det som viktig å styrke i sin kommune eller på sin skole. Det tror jeg er veldig
            riktig. Så skal vi ta inn over oss at ting tar tid i skolen. Det tar faktisk tid hvis du
            skal kle på 28 unger – jeg har jobbet i skolen sjøl, og jeg har vært med og kledd på 28
            seksåringer som skal ut og gå på skøyter. Det tar ganske lang tid. Derfor er jeg ikke så
            bekymret for den økningen. 

Når det gjelder SFO, er det sagt at det skal være en frivillig SFO-ordning, og det skal
            gis gratis leksehjelp i denne ordningen. Det synes jeg er bra. Jeg synes også det er
            viktig at vi holder på at SFO skal være et frivillig tilbud, og jeg er ikke enig med
            representanten Hagen i at det ikke lenger er mødre som er hjemme, for det er faktisk
            noen av dem også. 

 La meg begynne med å si at når jeg i mange år har hørt retorikken til Senterpartiet om
            kommuneøkonomien den gang Høyre styrte kommuneøkonomien, blir jeg noe overrasket over at
            man er fornøyd med at man oppnår tolv flere skolenedleggelser enn man gjorde i forrige
            regjeringsperiode. 

Det er altså slik at mange skoler er nedlagt, og flere står i fare for å bli nedlagt. I
            dag blir en del av disse erstattet av foreldredrevne skoler. Men det medfører krav om
            alternativ pedagogikk eller alternativt livssyn og krav om forholdsvis betydelig
            egenbetaling. Hadde det ikke vært god senterpartipolitikk og god distriktspolitikk å
            gjøre det lettere for foreldre å etablere grendeskoler rundt omkring i Norges land der
            det offentlige velger å legge ned skolene? Hadde ikke det vært god senterpartipolitikk
            og distriktspolitikk å åpne for den politikken? 

 Jeg tror vi skal være glad for at vi har en rød-grønn regjering når det gjelder akkurat
            kommuneøkonomien. Denne regjeringa har tilført, så vidt jeg husker, over 40 milliarder
            kr mer til kommunesektoren, og det er klart at det er viktig. Det betyr ikke at det ikke
            blir nedlagt skoler, slik representanten her peker på. Jeg tror det aller, aller
            viktigste er at vi sørger for å ha gode fellesskoler, ikke at vi har gode private
            grendeskoler. Det viktigste må jo være at alle elever kan gå der, uavhengig av den
            lommeboka som foreldrene måtte besitte. Så for Senterpartiets del er det alltid viktig å
            være opptatt av grendeskolen, for det har med lokalsamfunnet å gjøre og er nøkkelen til
            et godt lokalsamfunn, uavhengig av om den er privat eller offentlig. 

 Replikkordskiftet er omme. 

 Antallet elever som ikke fullfører videregående skole, er bekymringsfullt. En av tre
            fullfører ikke videregående opplæring, mens tallene er enda høyere for ungdom med
            minoritetsbakgrunn, og særlig gutter. Jeg mener at samfunnet har sviktet når det gjelder
            å gi alle unge en mulighet til utdannelse og dermed også til arbeid. Årsakene til
            frafall er mange, og det er viktig å understreke at også elever som stryker i et enkelt
            fag, er med i disse tallene. Dessverre finner vi også mange av disse menneskene igjen i
            den statistikken som er knyttet til sosialhjelp og til arbeidsledighet. Derfor er det
            avgjørende raskt å sette i gang tiltak for å bidra til at flere kommer igjennom
            videregående skole. 

Når jeg reiser rundt i landet og besøker skoler, har jeg lagt merke til at man har satt
            i gang utrolig mange gode lokale tiltak for å snu denne utviklingen. Vi må i langt
            større grad bruke disse gode eksemplene. Det er skolene selv som vet hva som fungerer
            best på sin skole. Mange har gjennom mange år prøvd og feilet med ulike tiltak. Vi
            foreslår å opprette en tiltakspost på 25 mill. kr hvor det kan søkes støtte til gode
            lokale tiltak for å gi unge mennesker mulighet til å fullføre skoleløpet. 

Regjeringen har valgt å sette fokus på behovet for tidlig innsats. Jeg er ikke uenig i
            at det er viktig, men jeg konstaterer igjen at Regjeringen, bortsett fra Senterpartiets
            representant Tingelstad Wøien, glemmer ungdomsskolen. Til tross for gjentatte
            oppfordringer fra Kristelig Folkeparti velger denne regjeringen ikke å ta tak i
            ungdomsskolens store utfordringer. Det er gjort lite eller ingen forskning på dette
            området. Undervisningen er for teoritung, det er store utfordringer knyttet til bråk og
            uro, og mange lærere gruer seg for å jobbe nettopp på dette trinnet. Det er grunn til å
            tro at dette forplanter seg videre og fører til at vi har en dramatisk høy
            frafallsprosent i videregående skole. 

I dette budsjettet foreslår Regjeringen å prøve ut et nytt arbeidslivsfag i
            ungdomsskolen. Svakheten ved formuleringene av dette faget er imidlertid at det ikke
            skal være for alle, og at det dermed ikke løser mangelen på praktiske fag i skolen.
            Dessuten vil elevene binde seg til å fortsette med yrkesfag i videregående. Faget løser
            dermed ikke problemet med den teoritunge undervisningen i ungdomsskolen. Derfor mener
            Kristelig Folkeparti at dette faget ikke er svaret på utfordringen med en teoritung
            ungdomsskole. Ungdomsskolen må bli en mestringsarena for barn og unge. Når elever ikke
            henger med i det teoretiske, må de tilbys en mer praktisk skolehverdag. Alle vil kunne
            ha nytte av praktiske fag i skolen uansett evner og anlegg, og derfor vil det være mer
            riktig å få tilbake valgfagene i ungdomsskolene. Både arbeidslivsfag og 2. fremmedspråk
            vil her kunne være mulig å velge for dem som ønsker det, og alle vil kunne stå fritt til
            å velge studiespesialisering eller yrkesfag etter 10. klasse. Vi foreslår derfor i vårt
            alternative budsjett å omprioritere de kronene som går til utprøving av
            arbeidslivsfaget, til i stedet å gå til utprøving av praktisk rettet teori i
            ungdomsskolen. 

Kunnskapsministeren og andre representanter fra regjeringspartiene har kritisert vårt
            alternative budsjett gjennom media. Det er i og for seg ikke overraskende all den tid vi
            omprioriterer den eneste skolesatsingen Regjeringen har hatt de siste årene. Det
            spesielle er at man prøver å framstille denne omprioriteringen som et kutt. Det er
            legitimt å kritisere Kristelig Folkeparti for våre prioriteringer, men da må man
            forholde seg til fakta. Det er riktig at Kristelig Folkeparti vil ha en annen
            skolepolitikk enn Regjeringen. Regjeringen prioriterer flere timer framfor flere og
            bedre lærere. Kristelig Folkeparti vil heller satse på flere og enda bedre lærere. 

Det finnes ikke dokumentasjon på at flere timer i skolen gir flinkere elever. På tross
            av dette har Regjeringen brukt 1 milliard kr på å øke antallet timer for de aller
            minste. Vi forslår derfor å kutte de fem timene Regjeringen la inn i forrige periode,
            den ene timen som legges til nå, og de åtte timene gratis SFO. Denne prioriteringen er
            et generaloppgjør med den skolepolitikken som er ført de siste fem årene, og som ser ut
            til å fortsette så lenge vi har en rød-grønn regjering. Vi viser med vårt budsjett hva
            man kunne ha satset på i skolen dersom ikke det eneste saliggjørende var å legge på
            flere timer. 

I stedet for økte timer vil vi kunne få økt lærertetthet, kvalitetsutvikling i
            ungdomsskolen, tiltak knyttet til frivillig leksehjelp i kommunal og frivillig regi,
            tiltakspost for å begrense frafallet i videregående opplæring, forsøk med
            introduksjonsår for nyutdannede lærere og forsøk med praksisrettet teori i
            ungdomsskolen, for å nevne noe. 

Vi mener også at et godt samarbeid mellom hjem og skole bidrar til å gi elevene de
            beste forutsetninger for et godt læremiljø. Derfor mener vi det i denne omgang er
            viktigere å bedre samhandlingen mellom hjem og skole enn mellom SFO og skole. Vi
            foreslår derfor å omdisponere 6 mill. kr til forsøk for å utvikle og prøve ut modeller
            for bedre samhandling mellom skole og skolefritidsordning, til et forsøk for å utvikle
            og prøve ut modeller for bedre samhandling mellom hjem og skole. En bevisstgjøring av
            hjemmets rolle, både hos ansatte i skolen og hos foreldrene, vil kunne føre til en
            større grad av sosial utjevning. Det er viktig aktivt å involvere alle foreldre og gi
            kunnskap om fordelen ved et godt samarbeid mellom hjem og skole. Alle foreldre kan ha en
            sentral og aktiv rolle i barnas læring. 

Gjennom budsjettet som vedtas i dag, fortsetter også Regjeringens manglende satsing på
            universitets- og høyskolesektoren. For sektoren er det spesielt provoserende at dette
            har skjedd i en tid da det har vært en eventyrlig vekst i norsk økonomi, men det store
            handlingsrommet er ikke brukt på å sikre framtiden gjennom forskning og utdanning.
            Universitets- og høyskolesektoren sliter fortsatt med lave basisbevilgninger etter
            Regjeringens hvileskjær. Vi foreslår derfor å øke basisbevilgningene med 175 mill. kr i
            tråd med sektorens ønske, og å opprette 100 nye stipendiatstillinger. 

Det er også urimelig at studentene mottar støtte kun fram til mai all den tid eksamen i
            stor grad er i juni. Dette gir mange en vanskelig økonomisk situasjon i denne perioden.
            Nær sagt alle partier på Stortinget har gått inn for å utvide støtten til 11 måneder. Nå
            gir vi muligheten til å følge opp løftene i programmet og fra valgkampen. Vi har et
            forslag om å innføre 11 måneders studiestøtte fra høsten 2010. 

Regjeringen har systematisk nedprioritert bevilgningene til Den norske kirke over flere
            år. Det medfører nå at flere bispedømmer på grunn av Regjeringens manglende bevilgninger
            vil måtte kutte i stillinger, la stillinger stå vakante, avlyse gudstjenester og i
            tillegg utsette begravelser. Jeg mener det er folkekirken Regjeringen setter på spill
            når den ikke retter opp den alvorlige økonomiske situasjonen. Kristelig Folkeparti
            foreslår også i år å bevilge 30 mill. kr ekstra til prestetjenesten for å lette på
            situasjonen. 

Vi er nå inne i fasen hvor trosopplæringsreformen, som alle har hyllet, skal trappes
            opp mot 250 mill. kr i 2003-kroner. Da er det behov for en langt mer offensiv satsing.
            Fortsatt står mange store prostier uten midler, fordi dette koster. Et kutt på 5 mill.
            kr i det som har vært normal opptrapping, vil merkes mye i Kirken. Kristelig Folkeparti
            foreslår å sette nytt trykk på opptrappingen av bevilgningene med 20 mill. kr ekstra. 

Statsråden har forsvart seg med at Kirken ikke har noen grunn til å være misfornøyd,
            fordi de jo for første gang har fått friske midler. Det er befriende ærlig. Kirken har
            vært nedprioritert gjennom fire år, mens det på resten av statsbudsjettene har vært en
            eventyrlig økning på alle områder. Hva er det Regjeringen vil med Kirken? Er det ikke et
            mål at den skal være til stede i alle lokalsamfunn? Trenger den ikke prester? Skal
            trosopplæringsformen bare gjelde noen menigheter? Den nye kirkestatsråden har en
            formidabel jobb foran seg når hun går inn i budsjettforhandlinger som vil være langt
            dystrere enn hva denne regjeringen har vært vant til. Da får vi også fasiten på hvor mye
            stat/kirke-forliket betyr for denne regjeringen. 

Jeg vil takke komiteen for godt utført arbeid. En ny komité har klart å lose i havn et
            nytt budsjett. Vi har en del politiske uenigheter, og det kommer fortsatt til å bli fire
            år der vi kommer til å ha tøffe politiske utfordringer til hverandre. Men sammen tror
            jeg vi har et felles mål om å skape mer kunnskap, ha en folkekirke som står sterkt og en
            bra høyere utdanning. 

Jeg tar opp de forslagene der Kristelig Folkeparti står alene eller sammen med andre.
          

 Representanten Dagrun Eriksen har tatt opp de forslagene hun refererte til. 

Det blir replikkordskifte. 

 Da Stortinget behandlet stortingsmeldingen Kultur for læring i 2004, ønsket den
            daværende regjeringen, inkludert Kristelig Folkeparti, å videreutvikle grunnskolen,
            bl.a. gjennom å styrke barnetrinnet. Det ble derfor foreslått en økning av timetallet på
            barnetrinnet, særlig på de første trinnene. De mente at en slik utvidelse var nødvendig,
            både av faglige og pedagogiske hensyn. 

I dag vil Kristelig Folkeparti kutte drastisk i timetallet på barnetrinnet og mener at
            Regjeringen prioriterer feil når vi prioriterer bl.a. timetallutvidelse. Er det slik å
            forstå at Kristelig Folkeparti representerer én politikk i posisjon og én politikk i
            opposisjon? 

 Nei, det er ikke riktig. Men det som har skjedd siden 2004, er at det er blitt påført
            ganske mange flere timer enn det som lå der den gangen. Den gangen var det et trykk fra
            skolen om å få litt mer rom, og som Tingelstad Wøien sa, litt mer tid til å kle på
            unger, osv. Vi har gått ganske nøye gjennom forskningen for å se om dette vil gi oss mer
            læring. Jeg kan se argumentene som Aksel Hagen refererte til her i stad, om at dette
            løser noen samfunnsutfordringer med hensyn til hvordan vi kan få samfunnet til å gå
            rundt. Men det som bekymrer meg, er at Arbeiderpartiet, Regjeringen og de rød-grønne
            sier at dette skal gi oss mer læring, og at det skal være svar på utfordringen med å
            lære å lese og skrive og regne. Det er det ingen forskning som viser. Derfor mener vi at
            det nå er på tide å si stopp og ikke gi heldagsskole til elever. De trenger mindre
            obligatorisk tid, mer frihet og mer fleksibilitet. 

 Vi mener at forskning helt klart viser at lekser er viktig, og at det er viktig å gi
            leksehjelp i de tilfeller der det ikke er en fungerende familie. Det er ikke alltid en
            mor eller far som sitter hjemme på dagtid, klar til å ta imot ungene og gi dem
            leksehjelp. I en tid da alle er opptatt av sosial utjevning, knyttet til både læring og
            trivsel og koplingen mellom de to, er vi overrasket over at Kristelig Folkeparti,
            nærmest som det eneste partiet, ikke vil bli med på laget og utvikle et godt helhetlig
            tilbud, der foreldrene ikke er frakoplet, men invitert til å komme inn i SFO og skole
            for å delta i denne viktige aktiviteten. Det Kristelig Folkeparti her oppnår –
            utilsiktet, sannsynligvis – gjennom dette kuttet, er at ungene gjennom ikke å få flere
            timer derimot får lengre opphold i SFO, et SFO som blir dårligere og dyrere med det
            opplegget Kristelig Folkeparti har, enn det Regjeringa har. 

 Vi er helt enig i at det å være til stede for dem som ikke har foreldre der, og å gi
            tilbud om frivillig leksehjelp, er viktig. Det vi ikke er enig i, er at dette skal
            legges inn som en utfordring til SFO. Flere representanter, særlig fra SV, har
            understreket at dette er en del av drømmen om heldagsskole og obligatorisk SFO. Det gir
            noen utfordringer, særlig ute i distriktene, både når det gjelder skyss, og det å være
            til stede. 

Men det som jeg ennå ikke har klart å få et eneste svar på, er: Disse ekstra timene
            skal gi mer læring til elevene, men hvor er den forskningen som understreker det? Hvor
            er den forskningen som sier at vi med dette får en bedre skole? Kristelig Folkepartis
            modell er en god skole, med gode lærere, færre elever pr. lærer og en SFO som er
            frivillig og av god kvalitet. Det er den gode skolen, og ikke den tvangspåleggingen som
            de rød-grønne kommer med. 

 Jeg synes det er strålende at representanten fra Kristelig Folkeparti er opptatt av
            ungdomsskolen. Jeg tror vi har en felles forståelse her. Men det som forbauser meg lite
            grann, er at Kristelig Folkeparti mener at det er viktigere med praktisk rettet teori
            enn et praktisk arbeidslivsfag. Representanten fra Kristelig Folkeparti sa også at hvis
            en velger det praktiske arbeidslivsfaget, binder en seg til det samme faget i
            videregående skole. Da lurer jeg på: Hvor står det? Poenget med det praktiske
            arbeidslivsfaget er nettopp at en skal kunne prøve ut noe, finne ut hva som passer, få
            erfaring, slik at en kan gjøre riktige valg senere. 

Spørsmålet er da: Hvor står dette, og hvorfor ønsker Kristelig Folkeparti en praktisk
            rettet teori i ungdomsskolen? Det forstår jeg ikke. 

 Nå kommer vi tilbake til innretningen. Jeg la merke til hva Tingelstad Wøien sa.
            Ingenting vil glede meg mer enn at jeg har lest utdanningslinjen feil, at det faktisk er
            slik at dette skal være et fag for alle, at det ikke skal utelukke videre løp, og at det
            også skal kunne velges på lik linje med vanlige valgfag, om en får det tilbake. Har jeg
            misforstått her, er det en glede å legge seg flat, for jeg tror at det er en god løsning
            for skolen. 

Det Kristelig Folkeparti ønsker, er å få mer praktisk rettet teori. Vi tror det går an
            å undervise på en måte som gjør at matte f.eks. kan brukes på en mer spennende måte enn
            bare å dosere fra tavlen. Det vi også ønsker, er å få valgfagene tilbake. I dag er det
            slik at en i ungdomsskolen kan velge 2. fremmedspråk eller norsk fordypning. I min tid
            kunne vi velge mopedkjøring. Vi kunne velge maskinskrivning. Vi kunne velge fordypning i
            sløyd. Det tror jeg er pusterom og luftepauser som både teoristerke og praktisk sterke
            elever trenger. Det er vår modell for ungdomsskolen. 

 Representanten Eriksen er jo et veldig godt eksempel på «det blide sørland». Hennes
            humør har også bidratt til en god behandling i komiteen. Det er virkelig interessant å
            lese om Kristelig Folkepartis politikk på utdanningsområdet, kanskje spesielt på området
            høyere utdanning, for det må kunne sies at det er påfallende mye politikk for Sørlandet
            i Kristelig Folkepartis merknader. Jeg tenkte derfor jeg skulle la representanten
            Eriksen få benytte sjansen til å utdype om Kristelig Folkeparti også har en politikk for
            andre deler av landet, for det er jo unektelig sånn at det også er viktige og gode
            institusjoner utenfor dette beltet som ligger så pent der nede på solkysten. 

 Dette skal jeg ta kopi av og sende hjem! Jeg har gjort jobben min som
            sørlandsrepresentant. 

Det er klart at det er masse andre gode institusjoner, og jeg skjønner at de andre
            representantene i komiteen kanskje ikke på samme måte framhever sine institusjoner. Men
            jeg har lyst til å si, når jeg først får denne sjansen og utfordringen, at hvis man
            hadde fulgt litt med i debatten på Sørlandet, så hadde man nok sett at Sørlandet
            opplever å være i blindsona til de rød-grønne. Vi har få mennesker som sitter rundt
            Regjeringens bord. Vi har en politisk rådgiver som sikkert gjør en strålende jobb, men
            vi sitter ikke rundt Regjeringens bord. Vi blir ikke sett når de store nasjonale rundene
            foregår. Vårt universitet, Universitetet i Agder, får en bevilgning som ligger langt
            under det man skulle hatt i forhold til den forskningsinnsatsen som gjøres der. Og når
            man da befinner seg i en blindsone, blir det faktisk opposisjonens og Agder-benkens jobb
            å synliggjøre det som Regjeringen ikke får til. Vi ser også at det finnes mange andre
            gode institusjoner, men vi trenger å åpne opp på blindsona til de rød-grønne. 

 Da har Stortinget fått vite det! 

Replikkordskiftet er omme. 

 Da vi i Venstre gikk inn i dette valget, definerte vi de tre store utfordringene for
            samfunnet: å få til et klimanøytralt samfunn, å bygge kunnskapssamfunnet for framtida og
            å fornye offentlig sektor. 

Politikk er jo å prioritere, også å kunne prioritere innenfor stramme rammer. Men én
            ting er klart: Innenfor alle de tre store utfordringene er det kunnskap som er
            likhetstrekket. Derfor er det viktig for oss å gjøre et skikkelig løft når det gjelder
            forskning, høyere utdanning og kunnskap i skolen. 

Vårt alternative budsjett er stort sett preget av vår store påplusning på
            kunnskapssida. Den er bygd opp på følgende måte: For det første har vi en stor
            påplusning på forskning og basisbevilgninger. Når vi snakker om den frie forskningen,
            når vi snakker om den innovative delen av forskningen, når vi snakker om å forske på det
            som vi kanskje ikke visste at vi ville vite, men som når vi får kunnskapen på bordet, er
            det vi skal leve av framover, er basisbevilgninger faktisk en nøkkel. Men det er også
            snakk om kvalitet i utdannelsen, det å gi kvalitet til alle de nye studentene som skal
            inn i de høyere utdannings- og forskningsinstitusjonene våre. Kvaliteten på den
            undervisningen blir preget av basisbevilgninger. Derfor har det vært viktig for oss
            faktisk å gjøre det vi sa i valgkampen, nemlig å øke den bevilgningen med 350 mill. kr. 

Den andre satsingen på feltet er forskerrekruttering. Vi står overfor en stor
            pensjonsbølge som kan true hele Norge som forskningsnasjon. Vi vet at vi får stadig
            flere studenter inn i institusjonene. Det er derfor gjennomgående en for svak satsing
            fra Regjeringa på akkurat det. Da jeg sist satt i denne komiteen, opplevde jeg SV som
            veldig pushende overfor Regjeringa når det gjaldt forskerrekruttering, men nå er det
            ikke så viktig lenger. Det er jeg forundret over. 

Jeg syns generelt at det er viktig at vi som politikere holder det vi lover. Derfor
            gjør vi også det på utdanningsfeltet. Vi får opp Forskningsfondet til 150 milliarder kr,
            og vi får til 11 måneders studiestøtte. Jeg må bare si litt om 11 måneders studiestøtte,
            for det er kanskje det mest forunderlige vi opplevde i forbindelse med hele valgkampen.
            Én ting er lovnader, og nå ser vi at man her mest bruker begrepet «ambisjoner», men jeg
            ville veldig gjerne vært til stede rundt det bordet der alle tre partier satt med sitt
            partiprogram og sa at dette skal vi gjøre, og sett hvem som argumenterte imot. Var det
            en sånn type engel av kronprinsessens slag, eller var det noen andre som hang over
            skulderen og sa at dette er en programpost vi ikke skal bry oss om? Hvem er det som har
            argumentert imot alle de tre programmene, alle de tre partienes lovnader, alle de tre
            som gikk inn i valgkampen med stor tyngde på det området? For meg er det helt utrolig at
            man klarer å forhandle bort noe man faktisk er enig om. 

Det er riktig som Aksel Hagen sier, at når flere partier sitter sammen, må man av og
            til forhandle bort noe man har vært for, men å klare å forhandle bort noe som alle har
            vært for, er en politisk kunst – men ikke en politisk kunst til etterfølgelse. 

Den andre satsinga er næringssatsinga til Venstre. Kunnskapssamfunnet som vi skal leve
            av i framtida, skal bygge på nye ideer: ikke på den gammeldagse oljen, men på framtidas
            kunnskap. Derfor er det viktig å styrke SkatteFUNN, og det er viktig å styrke BIA. Med
            dagens bevilgning sørger man bare for at de som står i kø, får levert det man står i kø
            for. Det ligger ikke noen muligheter for nye områder der. Jeg syns det er kjempeflott at
            Regjeringa stiller med så mange statsråder i denne debatten, men jeg syns det er utrolig
            pussig at næringsministeren ikke prioriterte det. 

Det tredje vi prioriterer innenfor dette området, er de frie forskningsmidlene innenfor
            Forskningsrådet. Det er ikke alltid sånn at alt passer innenfor programmene. Det er ikke
            alltid sånn at alle de gode ideene passer inn innenfor det som er rammen for de ulike
            programmene. Det er ikke alltid sånn at de geniale forskningsideene kommer akkurat der
            man hadde planlagt at de skulle komme. Derfor er de frie midlene innenfor
            Forskningsrådet veldig viktige. 

Vi har også en stor satsing på klima. Det handler om fornybar energi og CO

2

.
            Her ser vi at vi har en kapasitet innenfor sektoren som ikke blir brukt, og den kan vi
            ikke la stå ubrukt. Derfor har vi plusset på også den sektoren. 

Så vil jeg gå over til skole. Jeg syns det er veldig flott at i denne salen har det
            blitt enighet, i hvert fall retorisk, om at det viktigste i norsk skole er gode lærere.
            Gode lærere er selve nøkkelen til kunnskap og bygging av en god skole. Gode lærere er
            nøkkelen til at barn skal få mulighet til å utvikle de evnene de har. Det er det som er
            poenget med en god skole. En god skole ser den enkelte elev, ser hvilket potensial som
            ligger i hver enkelt – hvilke muligheter som ligger der – tar tak i dem og utvikler dem.
            Det kan bare gjøres med gode lærere. Derfor er det viktig å satse på videreutdanning –
            at du i løpet av et yrkesløp faktisk får videreutdanning. I dag har vi en takt som gjør
            at vi ikke kommer i mål, og får se at lærere har fått en videreutdanning, før om kanskje
            30 år. 

Det andre jeg vil nevne, er rekruttering. Jeg tror det hadde vært veldig sunt for norsk
            skole å rekruttere pedagoger med annen bakgrunn enn bare lærerskole. Derfor har vi
            stipendordninger og seniorordninger, som gjør at vi kan holde på de gode lærerne litt
            ekstra, og vi vil også legge inn stipender som gjør at folk med annen fagbakgrunn kan få
            den gode pedagogiske bakgrunnen for å bli gode lærere. 

Er det ett område der jeg tror det er viktig at vi legger ned den politiske stridsøksa
            og inviterer til dugnad, er det frafall i skolen. Frafall bør vi ha en stor og åpen
            debatt om, der vi hører på hverandre og legger flest mulig ideer i potten for å se
            hvordan vi skal komme videre. Jeg tror vi skal se på hvordan vi har utviklet hele det
            videregående skolesystemet vårt, helt fra Reform 94. Hernes ble hyllet i det første
            innlegget her. Jeg tror kanskje vi må revidere noe av tankegangen fra den tida. 

Litt av problemet med videregående skole i dag er at man har nedgradert både
            fagutdannelsen og den akademiske utdannelsen ved å si at alt er likt, hele tida. Vi ser
            at de som drømmer om å bli gode fagfolk – bli gode håndverkere og gode fagarbeidere –
            nærmest oppfatter det som en degradering når en ikke går den boklige veien. Jeg tror det
            nå er på tide at vi gjør de to løpene like mye verd, og det gjør vi ikke ved å gjøre dem
            helt like. Vi gjør det ved å gjøre dem veldig forskjellige. Vi gjør det faktisk ved å
            jekke opp fagutdannelsen i håndverk og andre fag. Det må komme mer inn i skolearbeidet. 

Men jeg tror også at skal vi bli kvitt frafallet, trengs det en mye større helhet for å
            få det til. Det handler om at vi har en skole som må se elever – også når man møter på
            tøffe tak. Det handler om alt fra å få inn igjen helsesøster i norsk skole – som vi syns
            er viktig – og til å ha gode spesialpedagoger som ikke bare sitter og behandler papirer
            om elevers problemer mens vi bevilger penger til ufaglærte assistenter. Nå må vi få
            såpass mange spesialpedagoger at de faktisk kan være ute og møte elevene. Her trenger vi
            en helhetlig satsing, og vi trenger alle gode ideer på bordet samtidig. Vi håper
            Regjeringa legger opp til en sånn dugnad. 

Så noen ord også om kirke. Jeg er bekymret for hvorvidt vi klarer å holde folkekirka
            vår så brei som vi ønsker. Dette er en utvikling som har skjedd over tid, det er ikke
            noe som har skjedd i dette budsjettet. Men vi ser nå at kirka har stått under press –
            både kommunaløkonomisk og annet press – som gjør at det er vanskelig å holde den breie
            folkekirka sånn som den er. Jeg tror nok også det er på tide at man løfter opp de
            politiske skillelinjene og lager en ambisjon om hva slags kirke man vil ha og ser på hva
            som trengs for å få det til – ikke at man straffer kirka politisk. 

Jeg reagerte veldig på SVs replikk til meg der en påsto at Venstres budsjett var
            urealistisk. Jeg forventer at SV dokumenterer det i sine replikker senere – det er ikke
            ett eneste tall i Venstres budsjett som ikke har blitt hentet fra Finansdepartementet.
            Jeg må si at kanskje er det er litt sånn at på seg sjøl kjenner man andre – fra tida man
            satt i opposisjon og laget budsjett. Men det er faktisk ingen punkter man kan vise til
            som er urealistiske i Venstres budsjett. Jeg syns dette er ufint, i hvert fall når man
            ikke dokumenterer det. 

Så vil jeg ta opp de forslagene som Venstre er med på, og de vi er alene om. 

 Representanten Trine Skei Grande har tatt opp de forslagene hun refererte til. 

Ellers vil presidenten bemerke at hun tror representanten Skei Grande blander sammen
            kronprinsessen og prinsessen i sin omtale av en engel – med all respekt! 

 Beklager! Det var på ingen måte meningen. 

 Eg har registrert at det gamle skulepartiet Venstre titt og ofte – også her i salen i
            dag – retorisk prøver å framstilla seg som det moderne og framtidsretta
            kunnskapspartiet. Til det er å seia at ikkje eingong Sponheim, då han la all sin
            politiske pondus i eit forsøk på vera engasjert i dette temaet, klarte å overtyda så
            veldig mange. 

Det er eit anna forhold eg har merka meg i det siste, og det er at Venstre har lagt seg
            påfallande tett opptil Framstegspartiet i mange av sakene som har vore til behandling i
            kyrkje-, utdannings- og forskingskomiteen i det siste. Dette undrar meg litt fordi
            Venstre prøvde å tydeleggjera ei politisk grensedraging nettopp mot Framstegspartiet i
            valkampen. 

Så kva skal dette bety? Er det eit forsøk frå Venstre på å spissa rolla som eit tydeleg
            opposisjonsparti? Er det slik sett berre symbolpolitikk i mangel av eigen politikk –
            utan realpolitisk innhald – eller er det slik at vi no ser konturane av ein ny
            Oslo-modell på nasjonalt nivå, med Venstre i spissen og som limstoff? 

Line Henriette Hjemdal hadde her overtatt presidentplassen.
          

 Det er ikke noe grunnlag for å si det som representanten her sier, ut fra
            komitéinnstillinga. Venstre har ikke endret noen standpunkter i forhold til det vi sto
            for i forrige periode, i opposisjon mot denne regjeringa, men det er klart at det å gå
            til valg med forskning, høyere utdanning og kunnskap som hovedsak var ikke den store
            velgermagneten. Men det betyr ikke at det ikke er viktig. Det betyr ikke at vi ikke
            kommer til å kjempe for det i kommende valgkamper. Det betyr ikke at dette vil komme noe
            lenger ned på dagsordenen. Det betyr bare at vi må bli enda flinkere til å markedsføre
            vår kunnskapspolitikk, for jeg tror at den er bedre for framtida, den er riktig, og
            derfor kommer vi til å gjøre det, sjøl om det ikke fører til det store velgerscoopet.
          

 Først en kommentar om hva som er utrolig eller ikke. Jeg tror Trine Skei Grande også
            ser at selv om man, f.eks. Venstre, satt med all makt alene, ville det være umulig å
            legge inn hele partiprogrammet innenfor gitt budsjettramme et bestemt budsjettår. 

Gratis læremidler har lenge vært en kampsak for SV og de rød-grønne kamerater. Slik
            sett er det en glede å se at det nå nærmest er allmenn politisk oppslutning i
            budsjettdokumentene om at denne ordningen er kommet for å bli, bortsett fra for Venstre,
            som i sitt alternative budsjett strør om seg med penger i mange gode retninger, men som
            her altså trekker denne reformen tilbake, og vil ha behovsprøving. 

Hva er det som er årsaken til dette? Er det en ideologisk motstand mot universelle
            velferdsordninger? For det kan neppe være byråkrati – at det er mindre byråkratisk at
            hver enkelt elev skal søke om å få et slikt stipend for å kjøpe lærebøker. 

 Nei, vi er imot ordninga fordi den er urettferdig. Den fører til at de som har masse,
            får like mye som dem som har lite. Jeg trodde SV skulle være på lag med oss med hensyn
            til slike ting. 

Men jeg hadde også ventet at Aksel Hagen nå kom til å forklare hvorfor han mente at
            Venstres alternative budsjett ikke hang sammen økonomisk. Det merker jeg meg at han ikke
            bruker anledningen til å forklare. Det er faktisk slik at alle de viktige, store
            satsingene våre handler om å utjevne forskjeller mellom folk, mens det systemet som
            denne regjeringa legger opp til, er å gi like mye til alle. Det betyr at de som ikke har
            råd til den siste slanten, fortsatt ikke har råd til den siste slanten. Vi vil at den
            som har dårlig råd, skal få mye, og at den som har god råd og kan betale bøkene sine
            sjøl, kan gjøre det sjøl. 

 Jeg vil gjerne få benytte anledningen til også å si at jeg er imponert over Skei
            Grandes «multitasking» i løpet av denne prosessen, med flere nye oppgaver og flere nye
            komiteer. 

Men det jeg lurer på, er at opposisjonen, heriblant Venstre, bruker veldig store ord,
            svartmaler norsk skole og norsk utdanningssystem og bl.a. kommer med uttalelser her som
            «en stor pensjonsbølge som kan true hele Norge som forskningsnasjon», og at man lar
            kritikken i merknadene gå på at bevilgninger som følger opp klimaforliket, nærmest ikke
            gjelder, fordi det følger opp noe som alle har vært enige om. Det store paradokset er at
            til tross for store ord er det bare minimale endringer opposisjonen har hatt fantasi til
            å gjøre i sine alternative budsjetter. Jeg lurer derfor på om Venstre kan peke på de
            enormt store forskjellene – og da mener jeg de virkelig store forskjellene – som gjør at
            partiet Venstre er så veldig annerledes enn Regjeringen. 

 Jeg kan nevne én virkelig stor forskjell: Én virkelig stor forskjell er 73 milliarder
            kr til Forskningsfondet. Én virkelig stor forskjell er 2,1 milliarder kr mer til hele
            utdanningsfeltet. Det er vår store omprioritering. Det er faktisk en veldig stor
            forskjell. Det er en så pass stor forskjell at utdanningssituasjonene sier at det hadde
            vært veldig bra. 

Men det som har vært skremmende i løpet av denne prosessen, er jo ikke bare hva dette
            budsjettet og videreføring av hvileskjæret som denne regjeringa innførte på høyere
            utdanning og forskning, har ført til. Det skremmende er jo at de sier at høyere
            utdanning og forskning må regne med store kutt framover. Når vi skal stramme inn, er det
            de områdene vi skal stramme inn på. Vi skal bare skjerme grunnskolen, og så er det
            høyere utdanning og forskning vi skal kutte på. Det er det regjeringspartiene har sagt i
            denne debatten. 

 Replikkordskiftet er omme. 

 Jeg må jo si at jeg klør i fingrene etter å kaste meg inn i debatten om forskning og
            høyere utdanning, men da bruker jeg 5 minutter på noe som er Tora Aaslands
            ansvarsområde, så hun kommer kraftfullt tilbake på det. 

Det er jo noe som er utrolig herlig med å være i opposisjon, det skal jeg jo si. Jeg
            har vært i Stortinget i opposisjon i 16 år, og kunsten med å legge på en million eller
            to ekstra på omtrent alle områder, slik at du til enhver tid kan vinne det racet, er jo
            herlig. Problemet er jo at det ikke blir vedtatt. Så grunnlaget i det budsjettet som nå
            legges fram for Stortinget, er en politisk profil som vi står fullt og helt inne for. 

Jeg må si at jeg stusser over desibelnivået til Høyre, og over noe som jeg oppfatter
            som en debatt som har gått ganske ut på dato. Hvis vi skulle oppsummere hva som har
            skjedd når det gjelder kunnskapsdebatten i løpet av de siste årene, er det at Høyre har
            satt sine egne kjepphester på båten, og at det er en rød-grønn SV-ledet profil på det
            som det nå er veldig bred enighet om på kunnskapsfeltet. Det er veldig sjelden at Høyre
            utfordrer oss på mer kommersialisering og privatisering av norsk skole. Vi stoppet det;
            det er ikke noe rop ute verken fra elever, lærere eller foreldre om mer
            kommersialisering av norsk skole. Det har Høyre skjønt, så derfor snakker de ikke om
            det. Det er heller ikke noe rop om mer rangering i norsk skole. Høyre har mange av sine
            primærstandpunkter på dette området, men det er veldig sjelden vi hører om det nå. Tvert
            imot er det jo slik at Høyres forslag til nasjonale prøver var dårlige faglig og forsøkt
            gjennomført over hodet på lærere, elever og foreldre i norsk skole, med rangering som
            mål. Det førte til et vilt opprør, ikke legitimitet. Derfor tok SV en pause i dette,
            sammen med den rød-grønne regjeringen, fant en form på det, og har nå gjennomført et
            prøveopplegg som på en helt annen måte gir mål og mening i norsk skole. Det er meget
            bra. Men det er jo ikke høyrepolitikk – det er jo SV-politikk å ha fått til dette. Det
            var helt nødvendig å ha en kritisk innfallsvinkel til hvordan nasjonale prøver skulle
            gjennomføres. 

Så vil jeg si at da er det kanskje en uenighet igjen med Høyre på dette området, og det
            er at de ønsker at vi skal offentliggjøre resultatene for nasjonale prøver på en slik
            måte at de inviterer til rangering. Det mener vi er å forenkle hva man kan oppnå gjennom
            nasjonale prøver, for det er mye mer begrenset enn det som ofte tas fram i debatten. Jeg
            skal gjerne komme tilbake til det, men resten av innlegget mitt har jeg tenkt å bruke på
            frafall. 

Den debatten som representanten Aspaker prøvde å dra opp, nemlig at det er en
            motsetning mellom læringsmiljøet og faglige resultater i skolen, gikk vel over i
            kambrosilur. Vi er jo nå alle klar over på alle arbeidsplasser at trivsel og gode
            samarbeidsforhold, klare ledere, som lærerne skal være i hvert enkelt klasserom, gir et
            godt grunnlag for læring. Disse tingene spiller jo sammen. Det er ikke slik at det er
            motsetninger. 

Så er det mye som er bekymringsfullt, og fraværet er det mest bekymringsfulle. Det har
            vært stabilt høyt i 15 år – 30 pst. av elevene i videregående skole fullfører ikke. Vi
            vet at de som ikke fullfører videregående skole og bare har grunnskole, er mer utsatt i
            forhold til arbeidsløshet, er oftere sykmeldt, blir oftere uføretrygdet osv. Her snakker
            vi om noe som vi ikke får til, men som hvis vi hadde fått det til, hadde hatt stor
            betydning for den enkelte, for samfunnet, for økonomien og for alt i mange, mange år
            framover. 

Full barnehagedekning er et meget godt utgangspunkt, for tidlig innsats handler også om
            å forebygge fravær. La meg si en ting til om barnehager: Jeg mener ikke at barnehager
            skal bli skoler. Jeg mener nettopp at verdien i førskolepedagogikken skal gjennomsyre
            barnehagene, men at det gis veldig mange muligheter der til å støtte opp om barns
            utvikling. 

Tidlig innsats i skolen fra 1.–4. klasse handler om tidlig å fange opp dem som sliter
            med å knekke lesekoder og tallkoder, og å sette inn innsatsen raskt. Det virker. Å
            fokusere på ungdomsskolen er jeg veldig enig i. Jeg var senest i går ute og snakket med
            elever som har vært med på forsøk når det gjelder arbeidslivsfaget. Det må vi utvikle
            videre, og vi må bruke det på en slik måte at man også skrur de andre fagene inn mot mer
            praktisk tilnærming. 

Vi har nå fått resultater fra de prøveprosjektene som har vært i forbindelse med
            praksisbrev. Vi vet at frafallet blant de elevene har gått drastisk ned. To tredjedeler
            av dem ønsker å ta fagbrev på vanlig vis. 

Så til læreren: Læreren er avgjørende. Heldigvis er det bred enighet nå om å styrke
            lærerutdanningen – etter- og videreutdanning. Men de som tror at det bare er å pøse på
            med mer til etter- og videreutdanning, har ikke fått med seg at noe av begrensningen i
            forhold til å bruke tilbudet om etter- og videreutdanning, er mangel på lærere og mangel
            på vikarer. Så det er ikke trolig at man får brukt disse etter- og
            videreutdanningsmidlene hvis man ikke har mulighet til å få flere lærere. Dette henger
            derfor sammen. 

 Det blir replikkordskifte. 

 Jeg hadde gleden av å drive valgkamp med og mot Øystein Djupedal – sist i 2005. Han var
            jo krystallklar i sin tale når det gjaldt offentliggjøring av noe som helst resultat av
            prøver, nasjonale eller ikke nasjonale, skulle jeg til å si. 

Jeg har vel opplevd, delvis på grunn av lekkasjer og delvis på grunn av bevisst
            offentliggjøring fra Utdanningsdirektoratet, at mer og mer informasjon fra de nasjonale
            prøvene har kommet offentligheten til gode. Det er jeg veldig glad for. Men jeg blir
            veldig skeptisk når jeg hører statsrådens innlegg i dag, for det kan høres ut som om den
            informasjonen som det er greit at hun, Utdanningsdirektoratet og rektorene har, for all
            del ikke må tilflyte befolkningen – skattebetalerne og foreldrene. Hvorfor er
            kunnskapsministeren så redd for at vanlige folk får kunnskap om tilstanden i den
            offentlige skolen? 

 Resultatene fra de nasjonale prøvene er offentlige etter offentlighetsloven. Men
            hvordan man presenterer dem fra utdanningsmyndighetene, har stor betydning for hvordan
            de brukes. Vi presenterer dem ikke slik at de tilrettelegger for rangering. Det er fordi
            det er noe av det mest demotiverende som skjer rundt omkring i norske skoler. Det er
            nemlig mange forklaringsbakgrunner for hvordan skoler og kommuner gjør det når det
            gjelder nasjonale prøver. Det er også slik at de skal brukes og analyseres på den
            enkelte skole. De har rett til å få vite hva som er resultatene, foreldrene har rett til
            å få vite det, og lærerne har rett til å få vite det. Alle som gjør en jobb på hver
            enkelt skole eller i kommunene, har rett til å få vite resultatene. 

Men la oss si det slik: En skole som scorer lavere enn gjennomsnittet, men som har
            mange elever der foreldrene har lite utdanning utover grunnskolen, kan godt være en
            bedre skole enn en skole som scorer bedre enn gjennomsnittet, men der foreldrene stort
            sett har høy utdanning. Så å måle hva som er skolens innsats, er det som er viktig når
            skolene skal gjennomgå resultatene fra de nasjonale prøvene. 

 Mahatma Gandhi sa en gang: 

«Først ignorerer de deg, så ler de av deg, så slåss de med deg, så vinner du.» 

Statsråden brukte innlegget sitt på å gå hardt ut mot Høyres og Fremskrittspartiets
            ønsker om innføring av nasjonale prøver. Men de borgerlige vant. Det ble nasjonale
            prøver. Det diskusjonen gjelder nå, er offentliggjøring av resultatene. Det ønsker
            statsråden og Regjeringen ikke. Samtidig ser vi at det er opp til VG og andre store
            aviser å blåse opp og gjøre egne sammenlikninger. Da kan man ikke få den
            kvalitetssikringen som man kunne fått hvis f.eks. direktoratet la fram de samme tallene,
            som alle får tilgang på. Så spørsmålet mitt blir: Kan statsråden utdype den store
            forskjellen på det vi i Fremskrittspartiet og Høyre ønsker, at direktoratet legger fram
            rett framstilling av tallene som kommer fram, og det som er situasjonen i dag, at det
            legges ut på Internett, og at kommersielle aktører som VG kan legge fram sine egne
            resultater og målinger? 

 Det er et glitrende godt sitat fra Gandhi som representanten Hanekamhaug nå kommer med.
            Jeg har brukt det mange ganger selv, særlig i forbindelse med barnehageutbygging, fordi
            det var en kontroversiell sak som folk faktisk var imot i sin tid. Men nå har vi full
            dekning – vi har fått det til. 

Når det gjelder nasjonale prøver, er ikke de gjennomført i den form som Høyre og
            Fremskrittspartiet foreslo. Det er en annen innretning på prøvene. De offentliggjøres
            annerledes. Problemet med å legge dem fram på en slik måte at man gir inntrykk av at
            rangering og konkurranse mellom skolene – som jeg tror er forskjellen på hvordan
            Fremskrittspartiet og SV og Regjeringen ser på dette – i seg selv er en drivkraft, det
            har vi ikke noen tro på. Vi kan ikke hindre at andre bruker offentlig informasjon på en
            slik måte. Men for oss er det viktig å si at resultatene av nasjonale prøver må brukes
            på hver enkelt skole og i hver enkelt kommune med vett og forstand, slik at man ser hvor
            det er skolen kan gjøre en forskjell, for det er så mange andre faktorer som påvirker
            resultatene av nasjonale prøver. 

 Statsråden later tydeligvis til å tro at angrep er det beste forsvar. Jeg tar sterkt
            avstand fra statsrådens karikerte framstilling av Høyres skolepolitikk. Høyre har aldri
            tatt til orde for verken rangering eller kommersialisering av skolen. Høyre står fast på
            sin skolepolitikk, mens SV er i bevegelse. Statsråden har selv tatt til orde for at man
            bare skulle teste et utvalg av elever – i dag står hun fram og forsvarer testing av alle
            elever. SV har to ganger programfestet gratis skolemåltid – og bryter løftet suverent to
            ganger. SV har programfestet seg bort fra karakterer i ungdomsskolen – Soria Moria slår
            fast at det skal være karakterer i ungdomsskolen. 

Hva tenker kunnskapsministeren om at hun som SV-leder nå er satt til å gjennomføre en
            politikk som partiet hennes åpenbart er helt imot? 

 Det står ikke i SVs program at SV er imot karakterer i ungdomsskolen. Jeg er helt
            sikker på at vi får rett når det gjelder sammenhengen mellom læring og ernæring, på lang
            sikt. Det er noe som flere og flere blir bevisst på. Det mest smålige forslaget i dette
            budsjettframlegget er jo Høyres forslag om å ta bort frukt og grønt i norsk skole. Den
            dagen Høyre tar det bort fra sine egne møter, tror jeg kanskje norske elever vil ha litt
            mer gehør for forslaget. 

Så oppfatter representanten det helt riktig, og det var jo ikke akkurat – hva skal man
            si – noe koseinnlegg representanten Aspaker holdt i forhold til SV heller. Jeg synes det
            er forfriskende med litt konflikt i skoledebatten, for min del, men det er jo helt feil
            at Høyre nå har gehør for de sakene som de selv fremmet som sine spisser i
            skolepolitikken. Det er ikke noe rop etter flere privatskoler, derfor ligger Høyre lavt
            på det. Og de nasjonale prøvene er ikke gjennomført slik som Høyre ønsket. 

 Statsråden har jo kommet med mange utsagn etter at hun ble kunnskapsminister, og ett av
            dem er at hun ønsker å avbyråkratisere lærerrollen og fange de såkalte tidstyvene som
            lærerne sliter med. Omtrent samtidig opplever vi at det kommer et forslag fra
            Utdanningsdirektoratet med pålegg om at man skal fjerne pluss- og minuskarakterer, altså
            at alle delkarakterer skal bort fra norsk skole. Det er definitivt et forbud som betyr
            mer byråkratisering, mer skriftliggjøring og mye merarbeid for lærerne. Det betyr også
            mer upresise tilbakemeldinger til elevene. Vi har et karaktersystem der alle parter er
            innforstått med hva slags signaler det gir, og hva det betyr. Er dette et forslag som
            statsråden stiller seg bak, eller vurderer hun å trekke tilbake det forbudet, som verken
            lærere eller elever skjønner bakgrunnen for? 

 Jeg stusset også litt over den opplysningen om plussene og minusene, så jeg skal
            undersøke den saken litt nærmere. Men poenget i forhold til karaktersetting er jo
            nettopp at det er behov for litt mer enn en 3-er eller en 4-er, med eller uten pluss,
            fordi det er viktig at elevene får tilbakemelding om hva de skal jobbe videre med. Noe
            av det vi vet at vi er dårlige på i norsk skole, er vurderinger. Lærerne sier at de får
            for dårlig tilbakemelding fra rektor, elevene sier at de får for dårlig tilbakemelding
            fra lærerne. Så at lærerne utfyller en tallkarakter med en nærmere beskjed til elevene
            om hva som er bra, og hva de må jobbe videre med, det er ikke unødvendig byråkrati. Det
            skal være presise tilbakemeldinger, som gjør at eleven blir mer klar over hvor man står
            i forhold til egen læring. 

 Det hadde vært fristende å kommentere SVs oppfatning av det å være i opposisjon, men
            jeg skal la det ligge. 

Jeg har vært bekymret for innholdet i skoledebatten. Vi har kjørt helt ut av sporet ved
            at vi egentlig bare snakker om private skoler. Vi har kjørt ut på helt feil spor ved
            bare å snakke om mat og ikke mat. 

Så sier statsråden noe om hva det har vært et rop om ute i skolen. Kristelig Folkeparti
            opplever ikke at det er et rop, verken fra forskningsmiljøer eller fra skolen om denne
            timetallsøkningen som denne regjeringen har gått inn for. Og det er en ting som har
            forundret meg veldig mye: Hvorfor ønsker SV å gå inn for 6-timersdag for de voksne, mens
            for barna er det herliggjørende med heldagsskole? Vi registrerer at det arrangeres mange
            forsøksordninger på 6-timersdag. Vil statsråden nå også ha noen forsøksordninger med
            kortere skoledag for barn, for å se hvem som egentlig lærer mest? 

 Dette kunne vært et godt poeng hvis det var slik at SV ville ha 7 ½-timersdag for
            skolebarn, men det er verken SVs eller Regjeringens politikk. 

Jeg stusser veldig over Kristelig Folkepartis alternativ i dette budsjettet, når man
            foreslår å ta bort fem timer i grunnskolen og argumenterer med at man ønsker en mer
            praktisk tilnærming. For det første er det et kuttforslag på nesten 1 milliard kr, og
            for det andre vil disse fem timene i minus føre til at det med de samme læreplanene blir
            færre timer for lærerne til å jobbe med stoffet. Det betyr mindre praktisk tilnærming,
            det betyr færre turer, og det blir i mindre grad mulighet til å få til dette på en
            variert og spennende måte, tilpasset hver enkelt elev. 

Når det er sagt, er jeg enig i diskusjonen i forhold til hva vi skal gjøre framover.
            Det er noe med lærertettheten i de timene man skal ha – hvordan man kan innrette seg og
            finne den riktige balansen, hvordan vi kan sikre bedre kvalitet i SFO, og hvordan vi får
            til innholdet i timene med gratis leksehjelp. Innenfor en tankegang rundt en helhetlig
            skoledag må man gjøre disse avveiningene. Men at Kristelig Folkepartis budsjettforslag
            skulle være veien å gå, stiller jeg meg helt uforstående til. 

 Jeg tenkte faktisk at jeg skulle skryte litt av statsrådens innlegg, i hvert fall på
            ett punkt, og det gjaldt fokuset på frafall, som jeg tror blir veldig viktig. Jeg tror
            det kommer til å bli en kjempestor utfordring mens statsråden sitter. Jeg har, sammen
            med Abid Q. Raja, lagt fram en rekke forslag i Stortinget i et eget Dokument nr.
            8-forslag, om tiltak man kan sette inn. I innlegget mitt sa jeg at her trenger vi en
            stor politisk dugnad der alle ideer må kunne legges på bordet. Så spørsmålet mitt til
            statsråden er: Er hun interessert i å ha en slik politisk dugnad, eller skal de
            rød-grønne gjøre det de vanligvis gjør, at de bestemmer seg, og sånn blir det? Eller er
            det slik at vi fra andre partier faktisk kan bidra med noen gode ideer, slik som vi har
            prøvd å gjøre i vårt Dokument nr. 8-forslag? 

 Jeg husker ikke i farten alle enkeltforslagene i det Dokument nr. 8-forslaget, så jeg
            må ta forbehold om det, men de store frafallstallene vi har i videregående skole er et
            mye større samfunnsproblem enn det som reflekteres i den offentlige debatten. Det er en
            forskjellsutfordring. Det er mye større klasseskiller i Norge enn det de fleste tror –
            vi ser så stor forskjell i forhold til hvordan man møtes på arbeidsmarkedet senere i
            livet hvis man har grunnskole og ikke mer enn det. Så jeg vil gjerne heise den debatten
            høyt. Vi har gjort mye som kan hjelpe – mange av de tingene får vi ikke vite om før det
            har gått mange år. Vi har 16–18-åringer i dag som vi kan gjøre en innsats overfor, og
            dermed forhindre problemet på sikt, men vi har også en del voksne som fikk for lite
            utdanning da de var ungdommer selv, og som vi vet har mye større sjanse til å bli
            uføretrygdet hvis de bare har grunnskole. Der er jeg også helt sikker på at det kan
            settes inn et mye større trykk. Så jeg vil gjerne ha en stor, offentlig debatt om dette
            og en dugnad og gode ideer fra andre partier, så kan vi komme tilbake til
            enkeltforslagene etter hvert. 

 Da er replikkordskiftet omme. 

 Retten til tros- og livssynsfrihet er en grunnleggende menneskerett. Tros- og
            livssynsfrihet innebærer at den enkelte har rett til å tro det han eller hun vil, til å
            gi uttrykk for og å leve i tråd med sin tro, å skifte tro, og til å ha et livssyn som
            innebærer ikke å ha noen religiøs tro. 

Det at vi lever i et samfunn hvor folk har ulike religioner, er et spørsmål som
            omhandler hele vårt velferdssamfunn. Skolen har de siste årene gjort mye for å ta vare
            på det livssynsmangfoldet som finnes blant deres elever. Sykehusene har i økende grad
            tatt hensyn til at folk som er der, har ulike religioner. For ikke så veldig lenge siden
            ga jeg en pris til en dame som hadde jobbet med flere ulike nasjonaliteter innenfor
            demensomsorgen. Her er vi ikke gode nok på alle områder innenfor vårt velferdssamfunn,
            som i økende grad bør ta høyde for at folk har ulike religioner. Det handler om respekt
            for hver enkelt. 

I Soria Moria-erklæringen tar vi nettopp til orde for å bidra til at det opprettes
            flere livssynsnøytrale seremonirom. Det er ikke så lett for alle som mister sin kjære og
            som kanskje ikke tilhører noe livssynssamfunn i det hele tatt, at det ikke finnes rom
            hvor man kan ha en siste stund med sine aller nærmeste. Vi sier at velferdssamfunnet
            skal ta vare på oss fra vogge til grav, men vi er ikke gode nok til å ta vare på
            menneskene i et samfunn preget av mange religioner, slik det er i dag. 

I Oslo-området er nå ca. 8 pst. av folkemengden medlemmer av andre tros- og
            livssynssamfunn enn Den norske kirke. Og om lag halvparten av kommunene har kun
            kirkebygg som egner seg for gravferdsritualer, selv om man ikke hører til i Den norske
            kirke. Så her er vi nødt til å gjøre en stor innsats når det gjelder gravferd, og også
            på andre områder i vårt velferdssamfunn. 

Statens oppgave er jo å bidra til å styrke og beskytte tros- og livssynsfriheten. I
            Norge har staten en målsetting om å føre en aktiv, støttende tros- og livssynspolitikk
            og aktivt fremme tros- og livssynsmessig virksomhet. Norge er i en særstilling når det
            gjelder å yte økonomisk støtte til tros- og livssynssamfunn. Vi har en tilskuddsordning
            som sikrer en stor grad av økonomisk likebehandling av alle tros- og livssynssamfunn i
            Norge. I 2008 var det ca. 400 000 tilskuddsberettigede medlemmer i tros- og
            livssynssamfunn utenfor Den norske kirke – det blir tilskudd til mer enn 600 tros- og
            livssynssamfunn. Over halvparten av disse er medlemmer av kristne trossamfunn. Den
            katolske kirke og pinsebevegelsen er de to største gruppene, ca. 20 pst. er medlemmer av
            islamske trossamfunn og 19 pst. er medlemmer i livssynssamfunn. 

I innstillingen om staten og Den norske kirke peker Stortinget på behovet for en samlet
            tros- og livssynspolitikk, og at en slik politikk først og fremst må berøre de ulike
            praktiske sidene ved tros- og livssynssamfunnenes virke i Norge. I samsvar med
            Stortingets innstilling vil Regjeringen legge fram en sak om tros- og livssynspolitikken
            i dialog med tros- og livssynssamfunnene, med sikte på å skape en samlet politikk på
            dette området. 

Kultur- og kirkedepartementet, som skifter navn om ikke så altfor lenge, forvalter en
            tilskuddsordning for privateide kirkebygg. Formålet er å gi trossamfunn utenfor Den
            norske kirke, private stiftelser og frivillige organisasjoner innenfor Den norske kirke
            anledning til å bygge kirkebygg med lavere egenfinansiering. Navnet på
            tilskuddsordningen kan virke litt misvisende, da «kirkebygg» først og fremst assosieres
            med den kristne tro, men ordningen omfatter altså bygg, eller deler av bygg, som et
            trossamfunn bruker til å utøve sin religiøse tro. I praksis har ordningen vært med på å
            finansiere et stort mangfold av religiøse bygg – fra små bedehus til store moskeer. 

For Regjeringen er det viktig å bidra til dialog og samarbeid mellom tros- og
            livssynssamfunnene i Norge. Åpenhet og samtale fremmer gjensidig forståelse og bidrar
            til respekt for ulikhet og felles verdier som samfunnet vårt skal bygge på. 

 Det blir replikkordskifte. 

 I Norge har vi heldigvis religionsfrihet, noe som gjør at vi har et mangfold av
            livssynsorganisasjoner. Disse får også støtte over statsbudsjettet, som ministeren
            ganske riktig sier. I Fremskrittspartiets alternative budsjett foreslår vi at post 76,
            Tilskudd til råd for tro og livssyn, utgår. Vi overfører samme kronebeløp til post 70,
            Tilskudd til tros- og livssynssamfunn. Bakgrunnen for det er at vi mener at det ikke er
            Stortinget som skal bevilge penger til disse paraplyorganisasjonene. Fremskrittspartiet
            mener at det er trossamfunnene selv som må få ansvaret for å bevilge til sine
            organisasjoner. 

Vil statsråden vurdere å la tros- og livssynssamfunnene få ansvaret for å finansiere
            sine egne paraplyorganisasjoner, som de forhåpentligvis har valgt etter eget ønske? 

 Jeg mener vi i vår tid, når vi har flere ulike religioner og livssyn, har et ansvar som
            politikere for å bidra til dialog mellom disse tros- og livssynssamfunnene. Derfor er
            det viktig for staten å finansiere disse paraplyorganisasjonene. Man kan kanskje få
            inntrykk av at det er papirmøller, men det er jo steder hvor mennesker møter hverandre
            og utveksler sine erfaringer. Disse paraplyorganisasjonene har i stor grad bidratt til å
            legge viktig politikk og premisser for politikk, og gitt meg og andre av mine kolleger
            utfordringer i forhold til hvordan vi skal bidra til et tros- og livssynsmangfold i
            Norge. Så jeg mener at det er en veldig viktig ordning som bidrar til dialog, og det vil
            jeg bidra til å fremme. 

 Bare for å kommentere litt den siste replikkvekslingen: Etter den valgkampen vi har
            hatt om tydelighet når det gjelder religion og religionsfrihet, er det nesten en liten
            fryd å høre at det er de rød-grønne som svarer det som Kristelig Folkeparti skulle ønske
            at også Fremskrittspartiet sto for – bare så det er sagt. 

Men jeg har en liten bekymringsmelding til statsråden. Den går på at man for første
            gang i departementet har splittet lov om trudomssamfunn og ymist anna og Den norske
            kirke. Det handler ikke om at vi ikke har en dyktig statsråd, jeg opplever å ha hatt et
            godt samarbeid med statsråden når det gjelder forståelse for dette feltet. Men jeg er
            allikevel bekymret for om dette vil gjøre at behandlingen av Den norske kirke som
            trossamfunn vil bli svekket. I hvilken grad tar man den biten med seg inn i den saken
            som statsråden nevnte i sitt innlegg? 

 Dette er godt ivaretatt gjennom det nære samarbeidet jeg har med kirkeministeren. Jeg
            tror det nettopp er en fordel at vi i dette arbeidet, hvor det er ulike interesser, også
            går inn i dette arbeidet med litt forskjellige perspektiver på den politikken vi skal
            føre. Det gir bredere forankring. Men det er også slik at siden jeg ikke er medlem av
            statskirken, kan jeg ikke ha ansvaret for kirkepolitikken, det strider mot Grunnloven.
            Men det er ingenting i Grunnloven som tilsier at jeg skal fratas muligheten til å styre
            religions- og livssynspolitikken. Det ville ha vært meget uprinsipielt, i tilfelle. Men
            i framtiden, når vi får et nytt stat–kirke-forlik, er det ikke lenger slik at man kan
            stille den type krav til regjeringens medlemmer. 

Men jeg tror det er en styrke for oss i tiden framover å ha to statsråder som er svært
            opptatt av religionspolitikk. 

 Replikkordskiftet er omme. 

 Etter at det brede kirkeforliket ble vedtatt i Stortinget den 10. april 2008, står Den
            norske kirke overfor den største endringen i statskirkeordningens rammeverk siden 1814.
            Forliket innebærer at vi er på vei mot et skille mellom stat og kirke, slik at Kirken
            selv utnevner biskoper og proster. Kirken skal fremdeles være en folkekirke og ha en
            særlig stilling overfor staten. Gjennom tusen år har Kirken vært med på å prege norsk
            kultur, historie og samfunnsliv på godt og vondt. I overkant av 80 pst. av innbyggerne
            er medlemmer av Kirken. Ved kirkelige handlinger som dåp, konfirmasjon, bryllup og
            begravelser viser det seg at Kirken blir brukt av et stort flertall, noe som igjen er
            med på å opprettholde Den norske kirke som en folkekirke. 

I dagens flerkulturelle samfunn er kunnskap om egen tro, religiøs identitet, verdier og
            tradisjoner veldig viktig for nye generasjoner. Å forstå og å være trygg på egen
            identitet vil kanskje gi større forståelse for dem som har en annen tro eller et annet
            livssyn. Med den betydningen Kirken har for både aktive og mer sporadiske kirkegjengere,
            er det derfor av stor betydning at flertallsregjeringen innser at reformen må bli fulgt
            opp med nødvendige økonomiske bevilgninger, slik at det blir lagt til rette for at
            kirkereformen skal lykkes. 

Målsettingen som er satt om at den norske folkekirke skal ha fast geistlig betjening i
            alle menigheter, skal gjøre tjenesten nærværende i alle lokalsamfunn. Regjeringens
            bevilgning til bl.a. prestestillinger er altfor knappe, og denne målsettingen kan derfor
            ikke innfris. Den norske kirke står overfor store utfordringer når det gjelder
            prestestillinger, både å beholde prester i tjeneste, å rekruttere nye til ledige
            stillinger og å opprette flere stillinger for å dekke det store behovet som det er for
            flere prester. 

Jeg vil minne om bakgrunnen for den prekære situasjonen som prestetjenesten er i. I
            løpet av de siste ti år har det vært gjennomført to store reformer for å bedre
            arbeidssituasjonen for prestene. I 2001 var den såkalte fridagsavtalen gjennomført. Den
            innebar at prestene fikk redusert sin arbeidstid fra seksdagers til femdagers uke, og
            skulle dermed ha tilnærmet lik arbeidstid som andre arbeidstakere. Denne avtalen innebar
            at prestetjenesten ble redusert med 17 pst., og ga en reduksjon på ca. 233 årsverk for
            prester i aktiv tjeneste. 

I 2004 ble det gitt nye bestemmelser for prestetjenesten. Dette innebar at
            prestetjenesten ble omorganisert, slik at prestene heretter ble ansatt i prostiene og
            ikke, som tidligere, i prestegjeldet. Domprostene ble i stor grad tildelt administrative
            oppgaver. Det var disse nye bestemmelsene som senere har fått navnet prostereformen.
            Reformen medførte at 106 proster fikk halvert sin aktivt utøvende arbeidstid, noe som
            utgjør en reduksjon på 53 utøvende prester. I samme periode som Kirken har mistet
            arbeidstid tilsvarende 286 prestestillinger, har den fått tilført ca. 100 nye årsverk
            innen prestetjenesten, altså en reduksjon på 186 stillinger. Dette tar ikke
            regjeringspartiene hensyn til i sitt budsjett. I stedet blir det holdt fram at det er
            100 flere prester nå enn hva det var for ti år siden. Dette stemmer helt sikkert, men
            det var før disse reformene i forhold til arbeidstid og prostereformen var gjennomført. 

Prostereformen regnes nå som gjennomført i alle bispedømmer, og prostenes ledelse er
            styrket i samsvar med reformen. Det har vært gjennomført flere nasjonale og regionale
            samlinger for prostene, og i så måte betegnes reformen som positiv. Men hensikten med
            reformen, som var å bedre prestenes arbeidsdag slik at de kunne inngå i bredere og
            tettere arbeidsfellesskap i tillegg til at de skulle kunne spesialisere seg, lar seg
            ikke gjennomføre. Den store arbeidsmengden på den enkelte prest og reduserte
            bevilgninger til presteskapet over flere år har ført til prestemangel, noe som gjør at
            prestene ikke har mulighet til å delta i det tilbudet som prostereformen tilbyr. 

I sin merknad om prostereformen sier flertallet, bestående av regjeringspartiene: 

«Gjennom prostereformen er det lagt til rette for bedre ledelse og økt samarbeid
              mellom prestene i prostiet. 

Flertallet mener at det i tiden framover må arbeides videre med å utnytte de
              muligheter som reformen har gitt, blant annet med sikte på å styrke oppfølgingen og
              ledelsen av den enkelte prest.» 

Dersom regjeringspartiene ser for seg at oppfølging og ledelse skal skje innenfor den
            økonomiske rammen som de tilgodeser presteskapet med i dette og tidligere års
            budsjetter, blir det i alle fall enda mindre tid for presten til å drive aktiv kirkelig
            virksomhet. Siden regjeringspartiene ikke har villet bevilge nødvendige midler for å
            kompensere for de nevnte reduserte stillingene, er tilgjengeligheten overfor
            enkeltmennesker redusert. Kirkelige handlinger som begravelser blir ikke alltid utført i
            henhold til regelverket, og enhver kan vel tenke seg hvilken ekstra byrde dette medfører
            for dem som har mistet en av sine kjære. Reformen har altså ikke bedret
            arbeidssituasjonen for utøvende prester. 

I forbindelse med et spørsmål jeg stilte til kirkeministeren, som gikk på om hun var
            bekvem med utviklingen i Den norske kirke, der vi opplever avlysning av gudstjenester og
            at annen kirkelig aktivitet er redusert på grunn av manglende lønnsmidler, framholdt
            ministeren i sitt svar opptil flere ganger viktigheten av at Kirken skal ha
            budsjettdisiplin. Fremskrittspartiet er også opptatt av at både Kirken og andre skal
            overholde budsjetter. Men i motsetning til Regjeringen er Fremskrittspartiet realister
            og forutsetter at det i utgangspunktet blir bevilget nok penger til å løse de lovpålagte
            oppgavene og ivareta den aktiviteten som Kirken er pålagt. 

Når Regjeringen gir uttrykk for at alle menigheter i Den norske kirke skal ha fast
            geistlig betjening slik at tjenesten er nærværende i alle lokalsamfunn, og den likevel
            ikke tar hensyn til at antall prestestillinger er redusert med 186 stillinger, har
            kanskje ikke Regjeringen forstått problemet som Kirken og dens medlemmer står overfor
            med tanke på at det er behov for prestens tjenester både i Kirken og i familiære
            anliggende. 

I forbindelse med høringene som komiteen hadde, uttrykte både Unio og flere ulike
            organisasjoner bekymring for mangelen på prester. Det nytter ikke å bevilge 2 eller 10
            mill. kr til rekrutteringstiltak når det ikke finnes penger på det ordinære lønns- eller
            vikarbudsjettet til å lønne prestene med. Et tankekors er også at det formidable
            arbeidspresset som prestene har, fører til at mange slutter og andre vurderer å slutte. 

Fremskrittspartiet står fast ved innholdet i kirkeforliket og ser viktigheten av å
            opprettholde Den norske kirke som en folkekirke, der presten fremdeles skal ha en viktig
            rolle. Jeg viser derfor til Fremskrittspartiets alternative budsjett, der vi foreslår å
            øke bevilgningene til prestetjenestene med 30 mill. kr. Dette beløpet vil ikke dekke det
            reelle behovet, men er det beløpet som en regner med å kunne ansette for i løpet av
            2010. 

Vi kan til stadighet lese om kirker som står og forfaller – takstein ramler ned, og i
            det hele tatt er mange av kulturskattene, som kirkene er, i en sørgelig forfatning.
            Kommunene får til stadighet høre at Regjeringen har økt kommunebudsjettene så mye at de
            får prioritere å vedlikeholde og renovere kirkene av egne midler. Den samme
            argumentasjonen møter kommunepolitikere når andre oppgaver skal løses. For
            Fremskrittspartiet er kirkebyggene en viktig del av våre nasjonale verdier og vår
            kultur. Derfor foreslår Fremskrittspartiet å styrke posten Tilskudd til kirkelig
            virksomhet i kommunene med 30 mill. kr. 

Fremskrittspartiet har visjoner for Den norske kirke og legger derfor i sitt
            budsjettforslag til rette for at forutsetningene om en åpen og inkluderende folkekirke
            kan realiseres, og at presten fremdeles skal være en sentral del av Kirken. Det er
            dessverre lite i Regjeringens budsjett som viser at innsatsen står i forhold til
            målsettingen. Det kan synes som om Regjeringen er mer opptatt av å bevilge penger til
            pilegrimsvandring og gjøre Kirken om til kulturhus, og da muligens helst uten at det
            finnes prester der. 

 Norge er i dag i ferd med å bli en betydelig leverandør av kompetanse og kunnskap til
            hele verden. Vi ser stadig eksempler på virksomhet som posisjonerer seg med unike
            kunnskapsbaserte løsninger og er i front internasjonalt innenfor sine områder. En
            fantastisk situasjon for en liten nasjon, og en stor utfordring til oss som
            rikspolitikere. 

Hvordan skal vi følge opp? Hvordan skal vi sikre rekruttering til stadig flere
            virksomheter, og stadig voksende virksomheter? Det er ingen tvil om at satsing på høyere
            utdanning av internasjonal, høy kvalitet er et klart og tydelig behov. Høyre tar dette
            på alvor. Vi har hørt det entydige ropet fra institusjoner og organisasjoner om økte
            basisbevilgninger for å sikre kvaliteten i utdanningen, og vi har derfor lagt inn 250
            mill. kr mer enn Regjeringen i vårt alternative budsjett. 

Et viktig moment er også at økning i antall studenter gir økte kostnader omgående, mens
            økte ressurser først kommer når det er levert resultater fra de nye kandidatene. Dette
            gir en likviditetsmessig utfordring i en vekstperiode. Universiteter og høyskoler må ha
            trygghet for den grunnleggende økonomien for å kunne bevare og utvikle
            kompetansemiljøene. Dette er jo selve essensen i en kvalitativ utdanning. Høyre har også
            tatt på alvor at topp moderne utstyr er en forutsetning, og har lagt inn 25 mill. kr der
            statsråden avslo å bidra til utstyr på ny campus ved Universitetet i Agder, og 5 mill.
            kr til utstyr ved metningsdykkerutdannelsen ved Høgskolen i Bergen. 

Det er for oss både uforståelig og overraskende at en regjering som bruker så mye
            penger i sitt budsjett, ikke på noen måte har brukt det til å gi et skikkelig løft eller
            signaler om satsing på kompetanse og kunnskap – det vi trenger for å styrke vår posisjon
            som kunnskapsnasjon. Når kunnskap ikke er vinneren i et slikt budsjett, hvordan skal vi
            da kunne tro at det noen gang kan bli det i et budsjett fra de rød-grønne partiene? 

Økende ungdomskull og næringslivets behov for stadig flere medarbeidere med høyere
            utdanning i kombinasjon med økende arbeidsledighet vil uten tvil gi en betydelig økning
            i behovet for studieplasser. Jeg har ved flere anledninger utfordret statsråden til å
            legge fram for Stortinget den planen Regjeringen har for å imøtekomme dette. Foreløpig
            har jeg ikke fått bekreftet at det finnes en slik plan. Det forstår jeg da også når jeg
            ser i budsjettet at det heller ikke er et snev av økt satsing på bygningsmasse for å gi
            plass til de titalls tusen nye studenter som skal ha plass de kommende årene. 

Når jeg er litt forsiktig med å tallfeste behovet, er det fordi Regjeringen selv stadig
            opererer med nye tall. Det er underlig at behovet for nye plasser nærmest skal være
            halvert i løpet av et halvt år. Ungdomskullene er vel de samme, og arbeidsledigheten har
            bare økt. Jeg må innrømme at for meg virker det som om det er et behov for å tilpasse
            virkeligheten til budsjettet. Det burde vel heller vært motsatt. Virkeligheten er der
            ute uansett hvilke krumspring en gjør i beregningene. Nå trengs det satsing som tar den
            virkeligheten på alvor. 

Statsråd Aasland har riktignok prøvd å antyde andre tiltak for å løse utfordringen: Vi
            må ta i bruk ledige plasser – ja, det er da ikke noe nytt? Vi må sende flere til
            utlandet – finansieringssystemet som statsråden administrerer, inviterer ikke akkurat
            til det. 

Høyre har lagt inn 5 mill. kr for å gi støtte til freshmanåret i USA og starten av
            bachelorgrad i ikke-vestlige land. Det var kanskje en idé og en god start at
            regjeringspartiene støttet dette. 

Det virker som om Regjeringen ikke har greid å bli enig om en helhetlig politikk for
            høyere utdanning der budsjettmessige bevilgninger og incitamenter kan følge opp alle
            lovnader og signaler som ble gitt i valgkampen. Regjeringen har rett og slett ikke
            levert og har ikke lenger troverdighet. Det er alvorlig med tanke på de unge som skal
            rustes til å ta ansvaret for den videre satsing og verdiskaping. 

Til slutt vil jeg få minne om den alvorlige situasjonen Kirken ser ut til å være i. Et
            samlet storting har gitt Kirken store utfordringer og satt i gang reformer som krever
            mye. De endringer som ligger foran oss, vil kreve en robust kirke med tilgjengelige
            ressurser. Det er ikke tilfellet i dag. Vi må derfor sikre at det er nok stillinger til
            å gi Kirken mulighet til å være den folkekirken den har fått i oppgave å være. Høyre har
            i sitt alternative budsjett lagt inn 10 mill. kr ekstra til dette og hadde nok funnet
            mer dersom vi ikke måtte bruke det rød-grønne budsjettet som utgangspunkt. 

 Eg er glad for å kunna registrera at når me har skrudd ned volumknappen til
            opposisjonen, så er det ikkje så stor ueinigheit om storleiken på pengebruken og
            innretninga av politikken innanfor den høgare utdannings- og forskingspolitikken. Det er
            ein kvalitet og ein ubetinga styrke i utviklinga av Noreg som kunnskapsnasjon. 

Arbeidarpartiet og Regjeringa har store ambisjonar og forventningar til utdannings- og
            forskingspolitikken vår. Det er knytt til det faktum at skal me løysa dei store
            utfordringane både nasjonalt og globalt, ja, då finn me faktisk svara nettopp i
            utdannings- og forskingspolitikken. 

Når det er sagt, må eg få lov å peika på at dette ikkje er nokon ny situasjon eller ei
            ny problemstilling for oss i Arbeidarpartiet. Arbeidarrørsla er nettopp tufta på to
            grunnleggjande og tidlause behov. Ho er nemleg knytt til retten til velferd og retten
            til utdanning. Det går som ein raud tråd gjennom heile den 160 år gamle historia til
            arbeidarrørsla, som går tilbake til Marcus Thrane si tid. På midten av 1800-talet var
            dette ei av dei sentrale problemstillingane. Difor ser me heller ikkje i dag, i 2009, på
            dette som noko problem. 

Det er ei utfordring i veksten, seier opposisjonen. Høgresida er redd for den store
            veksten som kjem. Tvert imot – dette er ikkje noko problem. Dette er ei fantastisk
            moglegheit. Dette er studentar som me meir enn gjerne tek imot med opne armar. Det gir
            oss ei stor moglegheit, og det har eg lyst til å vera tydeleg på. Det gir ei stor
            moglegheit til å kunna bryta det historiske mønsteret med at det i altfor stor grad er
            ungane til foreldre med høgare utdanning som søkjer seg til universiteta og høgskulane
            våre. Arbeidarpartiet vil ikkje vera med og seia nei og stengja nokon ute frå høgskulane
            og universiteta våre. Kunnskapstilgangen må ikkje avgrensast berre til eliten. 

Men sjølv om det er ønskjeleg at fleire ungdommar tek høgare utdanning, er det på sin
            plass med litt nøkternheit, og faktisk litt edruelegheit, i bruk av tal. Opposisjonen og
            enkelte medium går seg bokstaveleg talt bort i studentmassen. Dei misser oversikta og
            slår nærmast bombastisk fast at veksten dei neste fire åra blir på formidable 80 000 nye
            studentar. Vel, vel, det får stå for deira eiga rekning. Men om ein i tillegg til den
            demografiske framskrivinga legg til grunn ca. 10 pst. vekst, som eigentleg er ambisiøst,
            endar me opp med 33 000 nye studentar i fireårsperioden. Gjennom ein kombinasjon av
            oppretting av fleire studieplassar, utnytting av allereie ledig kapasitet og det faktum
            at fleire absolutt bør ta studium i utlandet, skal alle studentane oppleva ei utdanning
            av høg internasjonal kvalitet. Me kjem definitivt ikkje til å gjera slik som
            opposisjonen gjorde i slutten av Bondevik-perioden, nemleg å kutta i talet på
            studieplassar. 

Så til forskingsdelen av budsjettet. Sjølv om Noreg òg i forskingssamanheng er eit lite
            land, er det oppnådd oppsiktsvekkjande gode resultat. Det blir av opposisjonen nærmast
            påstått at forskinga i Noreg går på sparebluss. Det er naturlegvis sludder. Realiteten
            er at alle anerkjende måleparameter viser at resultata innanfor forsking er svært gode i
            Noreg og i god framgang. Eksempelvis er det – litt spøkjefullt – sagt at me ligg an til
            å nå målet om 1 pst. av BNP i andre halvdel av april månad i 2010. Det er jo hyggeleg. 

Men sjølv om resultata for sektoren er gode, og sjølv om løyvingane på 1,7 milliardar
            kr er historiske og rekordhøge, er det ting å ta tak i. Observasjonar og
            tilbakemeldingar frå sektoren tyder på at ein opplever handlefridomen og moglegheita til
            å gjera sjølvstendige forskingsmessige prioriteringar som krevjande. Så dette må me ta
            tak i. Opposisjonen sin medisin er som sedvanleg. Deira mantra er: «Meir pengar, meir
            pengar!» Fantasien strekk ikkje lenger. Til det er det å seia at alle er jo for meir
            pengar. Det er faktisk den lettaste saka i verda å løyva meir pengar – og dei fleste
            blir veldig glade for det òg – men det løyser ikkje utfordringane våre. Og det er ikkje
            dét dette handlar om. 

Skal me òg i framtida kunna oppnå gode resultat, er me nøydde til å spørja oss sjølve:
            Kva for endringar av strukturell karakter kan me gjera? Det er mykje å ta tak i – eg
            skal ikkje gå i detalj her no. Eg vil berre seia at denne salen med godt samvit kan
            vedta forslaget til statsbudsjett, og på den måten konstatera at me er i rute til å
            lyfta fedrelandet som eit kunnskapsbasert samfunn. 

 Prinsipprytteri er et kjent fenomen hos flere politiske partier, et fenomen der det
            viktigste ikke er kvaliteten på utdanningen, tilpasset opplæring eller elevenes beste,
            men å holde på sin prinsipielle motstand mot f.eks. private. Det er et fenomen som har
            vært til stede i den norske skolepolitiske debatten i flere år, og som dessverre ikke
            ser ut til å ville forsvinne med det første. 

Å lese komitéinnstillingens side 51 er trist, da den viser regjeringspartienes klare
            holdning – når de ikke vil være med på følgende merknad: 

«Komiteens medlemmer fra Fremskrittspartiet, Høyre, Kristelig Folkeparti og Venstre
              vil påpeke at friskoler er et viktig supplement til den offentlige skolen. 

Disse medlemmer er opptatt av at alle skal ha mulighet til å velge en slik skole,
              uavhengig av privat økonomi.» 

Det er trist å vite at kun et mindretall i denne salen er opptatt av at alle barn i
            Norge, uansett størrelsen på foreldrenes lommebok, skal få lov til å velge hvilken skole
            de ønsker å gå på. 

For oss i Fremskrittspartiet er ikke dette en prinsippsak om offentlige eller private
            skoler. For oss er det snakk om å åpne for konkurranse innenfor skolesektoren, en
            konkurranse som vil forbedre kvaliteten i skolesektoren som helhet – også i offentlige
            skoler. For oss er det likegyldig om det er private eller offentlige aktører som driver
            skolen, så lenge den skolen gir et godt tilbud til våre barn – også i framtiden. 

Vi vil ha en gratis skole for alle. Det offentlige skal fullfinansiere alle elevers
            skolegang, uavhengig av hvem som driver skolen de velger. Det er her prinsipprytteriet
            til enkelte av de politiske partiene kommer inn. Det kan virke som om det viktigste for
            dem er hvem som driver skolen, og ikke hvordan skolen drives. Det representanten Aasen
            sa i sitt innlegg, at alle skal ha tilgang på utdanning, klinger litt dårlig når vi vet
            at valgfriheten kun gjelder dem som har penger nok. På grunn av Regjeringens skeive
            behandling av private og offentlige skoler ble de private skolene tvunget til å ta
            skolepenger, som kompensasjon for den manglende støtten. Det skaper en situasjon hvor
            kun de med rike foreldre har mulighet til å velge skole – en situasjon hvor enkelte med
            lønn på statsrådsnivå åpenbart kan kjøpe seg ut av det offentlige og inn i den private
            skolen. Er det virkelig for mye forlangt av oss i Fremskrittspartiet at også alenemoren
            Anna, med tre barn, skal få rett til å velge den samme skolen som statsministeren? 

Fremskrittspartiet har i sitt budsjett en klar og tydelig profil. Vi gir større
            medbestemmelse og flere rettigheter til foreldre og elever. Det er ikke vi politikere
            som sitter i denne salen, som best vet hvilke valg andre skal ta. Når det kommer til
            egne barn – de barna jeg skal få i framtiden – vil jeg at det skal være mine valg som
            bestemmer deres hverdag, ikke denne salens. 

Økonomisk likestilling og fritt skolevalg vil skape konkurranse mellom skolene. For å
            være attraktive må skolene være gode på områder som er viktige for elevene – som f.eks.
            et godt psykososialt miljø, flere praktiske fag, tilpasset undervisning eller alternativ
            pedagogikk. 

Fremskrittspartiet er svært glad for at mobbing er blitt satt på dagsordenen, og at det
            er tverrpolitisk enighet om at dette er viktig. Kunnskapsministeren har tatt til orde
            for å sette i gang en innsamling av fakta og opplysninger om temaet. Det er bra. Men
            samtidig ser vi at ingen av disse tiltakene vil få umiddelbar virkning. Det er
            utredningsarbeider og rapporter som skal være ferdig om to år – og et vedtak vil
            tidligst komme om tre. Fremskrittspartiet mener det er for lenge. I dag er det 40 000
            barn som gruer seg til å gå på skolen. Barn som blir utsatt for grov psykisk eller
            fysisk vold hver dag, har ikke tid til å vente to–tre år, til rapportene våre er ferdig. 

Vi i Fremskrittspartiet har fremmet flere tiltak som vil få umiddelbar virkning, som
            f.eks. en nasjonal koordinering av allerede eksisterende elevombud eller å sikre
            foreldre og elever reell økonomisk rett til erstatning. Samtidig mener vi det er
            urimelig at det i dag er mobbeofferet som oftest må bytte skole i en mobbesituasjon.
            Fremskrittspartiet har alltid vært opptatt av å beskytte offeret, og vi mener helt klart
            at det er mobberen som skal bytte skole. Disse tiltakene trenger ikke videre utgreiing
            og informasjon – dette er tiltak som skal settes i gang nå, og som skal hjelpe disse
            barna nå. 

Én av fem elever går ut av videregående uten å kunne lese og skrive godt nok til å
            kunne fungere tilstrekkelig i næringslivet. En av tre dropper ut av videregående. Vi har
            et skolesystem som er bygd opp som en A4-modell, der veldig mange passer inn, mens de
            som ikke passer inn, blir skoletapere. En undersøkelse i 2007 og 2008 viste at hele 90
            pst. av skolene ikke oppfyller kravene om tilpasset opplæring og spesialundervisning. 90
            pst. av skolene i Norge bryter loven! 

Vi må gå bort fra den naive tanken om at alle skal være like, at alle skal ha lik
            undervisning – at alt skal være likt. Det er på tide å åpne øynene og innse dette: Vi er
            ikke like, vi er unike! Vi må bort fra den enhetstankegangen Regjeringen har når det
            gjelder skolen, og gå over til en skole for enere. For det er det elevene er – de er
            alle enere på hvert sitt felt og i hvert sitt fag. 

Dersom en elev er flink i matte og flinkere enn gjennomsnittet, er det bra! Da skal han
            få ekstra oppfølging, ekstra oppgaver og stimuleres til å bli enda flinkere – ikke slik
            som i dag, når han presses ned fordi alle skal være like. Dersom en elev sliter i matte,
            skal han få tilpasset opplæring og stimuleres til å lære på sin måte – ikke slik som i
            dag, når mange faller utenfor på et tidlig stadium og kanskje aldri kommer opp igjen. 

Regjeringen har lagt fram et forslag om innføring av en prøveordning med praktisk
            arbeidslivsfag i ungdomsskolen. Vi i Fremskrittpartiet ser at skolen oppleves som for
            teoritung for mange, og at flere trenger en praktisk tilnærming. Tidligere hadde vi et
            praktisk fag i ungdomsskolen. Det vil vi igjen innføre som en permanent ordning.
            Samtidig må vi redusere teoriandelen på yrkesfaglige retninger. Vi må respektere at når
            en ungdom har valgt å gå på bilmekanikerlinjen, er det nettopp fordi han ønsker å lære
            hvordan man fikser biler – ikke å lære norrønt eller få inngående kunnskap om
            diktanalyse. 

Mye bra arbeid blir gjort, men elevene må få mulighet til å gjøre det de er best på, og
            vi må respektere de valgene elevene tar. Men som sagt, mye bra arbeid er, og blir,
            gjort. Et samlet Storting arbeider nå for kampen mot mobbing. De siste fire årenes
            manglende fokus forverrer situasjonen, men siden vi alle nå har fokus på det, håper jeg
            det vil snu denne trenden. 

Fremskrittspartiet har i sitt alternative budsjett økt midlene til
            grunnskoleopplæringen, og vi prioriterer etter- og videreutdanning av lærere, kamp mot
            mobbing, mer praksis i yrkesfag og satsing på ungt entreprenørskap. Vi øker tilskuddene
            til de private utdanningsinstitusjonene, slik at vi alle, ikke bare enkelte
            privilegerte, i framtiden skal ha mulighet til å velge den skolen vi mener er best for
            våre barn. 

Fremskrittspartiet er opptatt av å få en skole tilpasset hver enkelt elev, hvor
            prinsippet ikke er hvem som driver den, men hvordan den drives. Vi vil gå vekk fra
            Regjeringens enhetsskole og over til Fremskrittspartiets enerskole. 

Til slutt vil jeg si at Fremskrittspartiet kommer til å støtte Høyres forslag om å
            videreføre den etablerte praksisen med gradering av karakterer. 

 Mye av debatten omkring satsing, eller manglende satsing, på forskning, dreier seg om
            penger. Regjeringen mener at deres satsing er historisk høy, og ettersom det er
            realvekst i budsjettet for 2010, har de for så vidt rett i det. Men særlig
            oppsiktsvekkende er det ikke at budsjetter vokser. Det skjer hvert år, i alle deler av
            statsbudsjettet, og i alle departementer. At forskningsbudsjettet de siste fire årene
            har vokst noe mer enn under Bondevik II regjeringen, er heller ikke så vanvittig
            imponerende. De siste fire årene har Regjeringen hatt et økonomisk handlingsrom uten
            sidestykke i norsk historie. Har så dette handlingsrommet først og fremst blitt benyttet
            til offensiv investering i framtidig kunnskap? Nei, dessverre, det har det ikke. 

Men hvis vi nå går bort fra pengediskusjonen – og i motsetning til representanten Tor
            Bremer har vi fantasi til å gjøre det – og ser nærmere på Regjeringens
            forskningspolitikk, er det også andre ting som bekymrer Høyre. Først og fremst består
            Regjeringens forskningspolitikk av mye politikk og mindre forskning. 

De siste årene har Regjeringen festet grepet om forskningsfeltet gjennom flere
            politiske mål og satsinger, kombinert med svakere finansiering av grunnforskning gjennom
            frie midler. Frie midler til fri forskning er det rett og slett blitt mindre av. Også
            forslaget til statsbudsjett for 2010 er gjennomsyret av politisk styringstrang. Det kan
            se ut som om alle nye friske penger til feltet har en merkelapp, og det kan se ut som om
            merkelappene er til dels mye større enn pengene som følger med. På denne måten skaper
            Regjeringen inntrykk av at det satses ambisiøst, men sannheten er at sektorens
            handlingsrom gradvis utarmes. Dette er én av forklaringene på det mysteriet statsråden
            har satt ned et eget utvalg for å finne løsningen på: hvordan det kan henge sammen at
            bevilgningene øker samtidig som universiteter og høyskoler opplever trangere
            handlingsrom. 

Å oppklare dette mysteriet blir neppe så vanskelig. Hadde statsråden deltatt på
            komiteens høringer i forbindelse med statsbudsjettet, kunne hun droppet hele utvalget.
            Men utvalget har også et annet mandat, nemlig å se på hvorledes det skal bli samsvar
            mellom virkelighetsforståelsen til departement og sektor, for å referere statsråd
            Aasland i et intervju i Aftenposten. 

Her finnes det kun to muligheter, gitt et uforandret budsjett: at en av partene gir
            seg, og gir den andre rett. Vil statsråden og departementet gjøre det? Neppe. Det vil jo
            være det samme som å innrømme at eget budsjett er utilstrekkelig. Ligger det et ris bak
            speilet til sektoren her? Hvis de ikke vil si at budsjettene er gode nok, så skal de?
            Selv om Høyre mener at dette handlingsrommet er overflødig, tror vi det kan bli noen
            interessante diskusjoner på utvalgets møter framover. 

Høyre er opptatt av noen kjøreregler innen forskningspolitikken. Vi må stille
            kompromissløse krav til kvalitet, og vi må våge å gi frihet til forskningsfeltet, slik
            at det blir de beste som i konkurranse vinner fram, uavhengig av politiske føringer og
            målsettinger. Innen kulturpolitikken kalles dette for armlengdes avstand-prinsippet. Det
            er antakelig et godt prinsipp innen forskningen også. 

Til slutt noen ord om Høyres alternative budsjett. Vi styrker forskningsfeltet alene
            med nærmere 400 mill. kr, og vi styrker SkatteFUNN-ordningen i næringslivet med samme
            beløp. Innen forskningsfeltet prioriterer vi det sektoren ønsker mest, nemlig frie
            midler – midler til brukerstyrt innovasjonsarenaer, flere stipendiat- og post doc.-
            stillinger, kvalitetstiltak for Yngre fremragende forskere og Sentre for fremragende
            forskning. Legg til Høyres styrking av basisbevilgningene og 10 milliarder kr til økt
            kapital i forskningsfondet, og du får et budsjett som gir sektoren større armslag og
            muligheter til offensiv satsing. Det er en satsing som i større grad står i forhold til
            de utfordringene og mulighetene som Norge står overfor, enn det Regjeringens forslag til
            statsbudsjett gir rom for. 

Men først og fremst vil jeg fra Høyres side varsle at vi vil sette et sterkere søkelys
            på Regjeringens trang til politisk styring av forskningsfeltet i denne
            stortingsperioden. 

 «Vi vil satse på Norge som kunnskapssamfunn gjennom utdanning til alle og forskning med
            høy kvalitet,» står det i Regjeringens politiske plattform, Soria Moria II. Forslaget
            til statsbudsjett for 2010 gjenspeiler nettopp disse politiske prioriteringene og
            understreker Regjeringens vilje til å satse på kunnskap og forskning. Dette gjør vi, noe
            en ikke skulle tro når man her hører debatten og særlig innleggene fra opposisjonen. 

Selvsagt er kunnskap det viktigste svaret på de utfordringer samfunnet står overfor. I
            dag, to dager etter at København-møtet startet, er det på sin plass å framheve hvor
            sterk satsingen er på nettopp klimaforskningen i Regjeringens forslag til statsbudsjett
            for 2010. 

Vi har så godt som fullført den delen av klimaforliket som handler om fornybar energi,
            karbonfangst og -lagring. Opptrappingen sikrer 600 mill. kr årlig til forskning på dette
            området. Også på lang sikt vil de åtte etablerte forskningssentrene for miljøvennlig
            energi, som utgjør ca. 160 mill. kr av satsingen, være spesielt viktige. 

Gjennom målrettet forskning på vind, sol og karbonlagring vil norske forskere kunne gi
            avgjørende bidrag til å løse klimaproblemene. Vi er gode på det allerede. Norske
            forskere har allerede gitt viktige bidrag til FNs klimapanel, bl.a. gjennom arbeid gjort
            ved Bjerknessenteret for klimaforskning – et av våre sentre for fremragende forskning. 

Vi ønsker å styrke ytterligere dette viktige kompetansemiljøet. I oppfølgingen av
            klimaforliket foreslår Regjeringen derfor å bevilge nye 50 mill. kr til annen
            klimaforskning. Disse midlene kommer til å bli brukt dels til å etablere et senter for
            klimaforskning i Bergen, dels til å styrke forskningsprogrammet NORKLIMA. 

I tillegg til den prioriterte klimaforskningen er det spesielt ett annet område som
            står klart fram i Regjeringens satsing på forskning, nemlig satsing på
            forskningsinfrastruktur. Fra 2011 vil det være en stabil, årlig bevilgning på rundt 280
            mill. kr til nødvendig utstyr og infrastruktur. Dette vil gi våre forskere enda bedre
            muligheter til å skape ny og viktig kunnskap. 

Satsingen på å styrke den nasjonale kompetansen tydeliggjøres gjennom de regionale
            forskningsfondene, som starter opp i 2010. Disse vil gi gode muligheter til mange av
            våre miljøer rundt omkring i hele landet. Jeg konstaterer at Fremskrittspartiet og Høyre
            ikke ønsket en slik regional satsing. Jeg på min side er stolt over å tilhøre en
            regjering som tar regionale forskningsbehov alvorlig. 

Den andre store utfordringen vi står overfor, og som flere har vært inne på i debatten,
            er det vi kaller utdanningsbølgen. Den består i noen grad av en yngrebølge;
            ungdomskullene vil nemlig øke kraftig i årene som kommer. Så vet vi at andelen av disse
            ungdommene som vil søke seg til høyere utdanning, vil være høy, sannsynligvis høyere enn
            i dag. Utdanningsbølgen handler også om voksne mennesker. Ute i arbeidslivet ser vi at
            sykepleiere, ingeniører, lærere, kontorarbeidere og andre grupper oppsøker våre
            høyskoler og universiteter for å skaffe seg ny kompetanse. Mange tar en mastergrad, men
            mange tar også verdifull etter- eller videreutdanning. 

Departementet anslår at demografiske endringer alene kan øke etterspørselen etter
            høyere utdanning med 17 000 studenter fram til 2013. Dersom studietilbøyeligheten i
            tillegg øker med 10 pst. over fire år, vil dette tallet kunne stige til 33 000. Jeg
            understreker at dette er mulige utviklingsbaner, som også er forklart tidligere når det
            gjelder andre tall som er brukt, og at prognoser aldri kan være eksakte. Dette vil
            Stortinget diskutere i sin fulle bredde i forbindelse med stortingsbehandlingen av
            St.meld. nr. 44 for 2008–2009, Utdanningslinja, det dokumentet som faktisk er grunnlaget
            for Regjeringens planer for å møte utdanningsbølgen – for her har vi planer. 

Vi styrker universitetene og høyskolene med rundt en halv milliard kr i dette
            budsjettet. Det meste brukes på å øke kapasiteten når det gjelder studenter – 5 600 nye
            studieplasser i 2010, medregnet dem vi allerede har startet opp i år. Vi legger stor
            vekt på at vi må være i stand til å ta imot flere studenter uten at dette går på
            bekostning av kvaliteten i utdanningen. Et viktig kvalitetstiltak som Regjeringen
            foreslår, er 50 mill. kr til samarbeid, arbeidsdeling og faglig konsentrasjon. Her er
            hensikten å skape en bedre forskningsbasert utdanning ved å trekke på institusjonenes
            felles ressurser. Samarbeid er sentralt. En strategi for dette vil til sammen gi et
            bedre faglig tilbud til studentene og forhåpentligvis stimulere til godt faglig
            samarbeid. 

Forslaget til statsbudsjett for 2010 innebærer at Regjeringen gir kunnskap til flere.
            Med rekordvekst i forskningen på 1,7 milliarder kr og med plass til menneskene i
            utdanningsbølgen gjør Regjeringen det viktigste for å møte framtiden: Vi satser på
            kunnskap. Vi ser utdanningsbølgen som en unik mulighet. Dersom vi lykkes med å tilby god
            utdanning til flere, står vi også bedre rustet til å møte framtidens utfordringer. Vi
            har i dette budsjettet lagt et godt grunnlag for dette. 

 Det blir replikkordskifte. 

 De regionale forskningsfondene får jeg komme tilbake til. 

Statsråden snakket om klima- og energiforskning. Det starter med realfagene. Det
            starter for så vidt allerede i barneskolen, i ungdomsskolen og i videregående skole.
            Dagens offentliggjøring av TIMSS-undersøkelsen viser at kunnskapene til de elevene på
            videregående som blir studenter, er fallende – en trend som har vart i noen år. Vi vet
            at realfagene har stort behov for infrastruktur, og at det vil være viktig for å møte
            både energi- og klimautfordringen – også med tanke på hva vi skal leve av i framtiden. 

Da er spørsmålet: Vil statsråden vurdere å øke finansieringen til realfagene for
            nettopp å møte de store samfunnsutfordringene som statsråden selv peker på? Det er slik
            i dag at realfagene kommer veldig dårlig ut, f.eks. i forhold til kliniske fag som
            medisin og farmasi. 

 Vi går igjennom hele systemet for kategorisering og gruppering av støtte til de ulike
            utdanningene. Jeg vil si at da vi allerede i år, i revidert nasjonalbudsjett, etablerte
            nesten 5 000 nye studieplasser – det var 4 600 – var det tre grupper som ble
            tilgodesett: Det var lærere, det var helseutdannede, eller sykepleiere, og det var
            ingeniører. Det var en satsing allerede der på realfag med tanke på nye studieplasser. 

Vi har i flere år hatt en realfagstrategi, og vi kommer selvfølgelig til å fortsette
            den. Det er viktig å få både gutter, og ikke minst jenter, til å være interessert i
            realfag så tidlig som mulig. Vi tar oss av den delen av utdanningen gjennom etablering
            av nye studieplasser. Der er jeg helt enig med representanten Lien, det er viktig i
            forhold til mange arbeidsoppgaver i samfunnet å satse på realfag, som da inkluderer
            naturfag. Det er viktig for f.eks. klimaforskningen. 

 Jeg er tilbøyelig til å si at dette var på grensen til et godt svar! Jeg er bare redd
            for at flere realfagstudenter kan medføre, med dagens finansieringsmodell, svekket
            studiekvalitet. 

Uansett er det flere studenter. Jeg tror at statsråden og jeg er enige om at det er et
            gode for samfunnet at flere ønsker å studere. Jeg er veldig glad for at statsråden i
            Aftenposten 30. november slår fast at den treårige utdanningen skal styrkes, vi skal ha
            flere inn i den treårige utdanningen, og at man ikke ønsker å gå inn på det sporet som
            bl.a. Tekna vil, med mer satsing på femårig utdannelse. Det tror jeg er en helt riktig
            vurdering av statsråden. Men så sier statsråden også at det skal være flere som må
            studere i distriktene. Nå har altså et forholdsvis klart flertall på Stortinget sagt at
            vi skal ha høyskoler over hele landet, med det mål at folk skal få studere i sitt
            nærområde. Hvorfor skal ikke det da gjelde for befolkningen i Oslo, Trondheim og Bergen?
          

 Det er et viktig mål at folk skal ha tilgang til høyere utdanning over hele landet. Det
            er også en av grunnene til at vi ikke bare satser når det gjelder høyskoler og
            universiteter, for innenfor det fagområdet som vi snakker om nå, realfagene, er
            fagskolene også et viktig tilbud. De skal fra 1. januar 2010 overtas og styres av
            fylkeskommunene, som vi jo har over hele landet, og dermed blir det også skoler i Oslo
            og i de andre store byene. Det blir en viktig satsing på et mangfold av ulike
            utdanninger som spenner fra fagskolene og de kortere utdanningene til de lange
            utdanningene. Her er det viktig at vi søker en god geografisk spredning, slik at det er
            nærhet mellom studenten og det tilbudet som studenten kan få – også i erkjennelsen av at
            vi over hele landet trenger den type kompetanse. Vi trenger den i Oslo og i de store
            byene, og vi trenger den også andre steder i landet. Det er Regjeringens politikk, og
            jeg er veldig glad for den smule ros jeg ante i representantens replikk. 

 Jeg forstår at statsråden er forundret over virkelighetsoppfatningen ute i
            universitets- og høyskolesektoren i Norge. De opplever trangere budsjetter samtidig som
            statsbudsjettpostene øker, iallfall rent nominelt, og statsråden har satt ned et eget
            utvalg som skal etterforske dette mysteriet og prøve å finne løsningen på det. Jeg kunne
            kanskje driste meg til et par forslag – forskningssatsingen, som krever egenandeler fra
            institusjonene, manglende realkompensasjon for realveksten i kostnadene i sektoren og en
            reell nedgang i basisbevilgninger når man hensyntar det økende studenttallet, som også
            statsråden var inne på. 

Jeg lurer på hva statsråden har tenkt å gjøre med problemet – for dette utvalget vil jo
            ikke løse noe problem, selv om man eventuelt skulle bli enige om
            virkelighetsbeskrivelsen. Vil statsråden være villig til å se på økte basisbevilgninger
            slik som f.eks. SV hele syv ganger har tatt til orde for i sitt stortingsvalgprogram?
          

 I de drøyt to årene jeg har vært statsråd, har jeg økt basisbevilgningene fem ganger. I
            år har vi hatt en øremerket økning av overføringene til universitetene og høyskolene
            fordi Regjeringen synes det var så viktig å satse på nye studieplasser. Det har vi brukt
            mesteparten av den halve milliarden til som vi øker budsjettet med i år. Men når det
            gjelder basis, er vi langt over det kuttet som var for mange år siden. 

Jeg har et mål med denne arbeidsgruppen som skal diskutere forståelsen, og det er at vi
            er enige om analysene, at vi er enige om hvordan vi regner oss fram til de forskjellige
            ordningene vi har når det gjelder studieplasser, når det gjelder stipendiater, når det
            gjelder hvordan midler til ulike formål brukes ved universitetene og høyskolene i
            forhold til det regelverket og de bestemmelsene som er. Har vi en felles oppfatning av
            hvordan systemet fungerer, er det greit å være politisk og saklig uenig. Men da har vi i
            hvert fall et diskusjonstema mindre – det blir ofte ørkesløse diskusjoner om hvordan man
            faktisk regner seg fram til ting. 

 Det har vært referert til SVs program her, og det er ingen tvil om at «økning» og «økt
            satsing» går igjen flere ganger. De har for øvrig nevnt ordet «kvalitet» et par ganger –
            to ganger når det gjelder høyere utdanning – og her er Høyre helt enig med SV. Høy
            internasjonal kvalitet sikres gjennom økte basisbevilgninger. 

Det budsjettet som er lagt fram, har en økning i basisbevilgningen som ikke engang
            dekker reelle kostnader. Dette trenger en ingen utredning av, det finner en hos SSB.
            Budsjettet har en økning i studiestøtten som langt fra dekker den reelle
            kostnadsøkningen for studentene, og det er på ingen måte gjort et løft i forhold til de
            mange studieplassene som SV og Regjeringen så riktig peker på. 

Jeg lurer på hva det er som gjør statsråden så fornøyd med disse resultatene? 

 Det er fristende å kvittere spørsmålet med å spørre: Hva er det som gjør Høyre så
            misfornøyd og så forferdelig negativ til alt det fine som faktisk skjer innenfor våre
            utdanningsinstitusjoner, universiteter og høyskoler? 

Vi leverer: Vi produserer doktorgrader, vi driver forskning på høyt nivå, og vi
            utdanner studenter i store mengder og langt oftere på normert tid og kortere tid enn for
            noen år siden. Dette er gode utviklingstrekk. Og så har vi også et system hvor
            universitetene og høyskolene er selvstendige institusjoner. De har selv et ansvar for
            sine egne budsjetter, de har bl.a. et ansvar for å ta høyde for noen av de uforutsette
            utgiftene som kommer innenfor lønns- og pensjonssektoren. Men likevel er det en viktig
            oppgave og et viktig ansvar for meg å sørge for at de har en god basis – og de mener jeg
            de har. At det i år er mer målrettet, er et politisk valg Regjeringen har gjort. Det er
            nødvendig for å møte nye studieplasser, samtidig som vi har finansieringsordninger som
            alle er enige om hvordan fungerer. 

 Finansieringssystemet skulle en ha en gjennomgang av, og det ligger som et vedlegg til
            statsbudsjettet her i dag. Så vidt jeg forstår, er det diskutert litt i denne
            handlingsromsgruppen, men så har det også blitt gitt beskjed om at det ikke er økonomi,
            behovet for enten mer eller mindre økonomi, som skal diskuteres der. Ryktene sier også
            at det nå skal settes ned en økonomigruppe som heller skal se på det, men det kan jo
            statsråden bekrefte eller avkrefte her. På høringen viste UH-rådet til at det var
            komponenter i systemet som man mente ikke var på riktig plass, eller som ikke var sånn
            som det burde være. Vedlegget beskriver også at man har et historisk finansieringssystem
            mellom institusjoner – og så tror jeg ikke man da helt tør å gå inn i det og se hvordan
            de enkelte kommer ut av det. 

Betyr det at det er en prosess på gang, at man ikke anser seg for å være helt ferdig
            med finansieringssystemet, og at det vedlegget som ligger der, er en underveisrapport?
          

 Vedlegget i statsbudsjettet er en grundig gjennomgang som departementet, sammen med en
            referansegruppe, har gjort av finansieringssystemet. 

Jeg håper vi kan være enige om at det ligger noen viktige historiske og politiske
            beslutninger til grunn for Kvalitetsreformen, som bl.a. handler om fordelingen av
            basisbevilgningen til de ulike institusjonene. Det som er min viktige oppgave ut fra at
            det ligger der som et grunnlag, er å se på de enkelte komponentene vi har, sørge for at
            vi får en god uttelling, også kanskje for det nye nå, samarbeid. 

Jeg er veldig glad for at vi har fått en åpning for å kunne stimulere til samarbeid
            mellom institusjonene. Vi vet at mange av våre universiteter og høyskoler, både nye og
            gamle, kan være sårbare. De trenger å styrke seg gjennom et samarbeid med hverandre. Og
            de 50 mill. kr som ligger i årets budsjett – og som jeg håper at Kristelig Folkeparti
            støtter – er med på å stimulere nettopp til den typen samarbeid som kan gjøre livet litt
            enklere med tanke på mange av de utfordringene man har, både på forskningssiden og på
            undervisningssiden. Jeg har stor tillit til at det vil bli et godt tiltak. 

 Jeg er glad for at man tror at man kommer fram til en felles forståelse, og for at
            statsråden kan forsikre oss om at dette utvalget kommer til å bidra til å ordne opp i en
            debatt som også Venstre godt kunne ha ønsket hadde vært klarere når det gjelder fakta.
            Så det er en forsikring som jeg er glad for. 

Det jeg har lyst til å spørre statsråden om, handler egentlig om noe som komiteens
            leder sa i dag, som jeg syns var ganske oppsiktsvekkende. Jeg lurer på om det er en
            holdning som gjelder regjeringsfraksjonens stortingsgruppe, eller om det er en holdning
            som også Regjeringa har, at når vi kommer i en økonomisk situasjon hvor vi må begynne å
            spare, så er det høyskoler og universiteter og forskningen som skal blø – det er bare
            grunnskolen som skal skjermes. 

Dette er en sektor som må regne med store kutt framover. Er det en forståelse som også
            er innad i Regjeringa, eller er det bare en forståelse som gjelder fraksjonen av
            regjeringspartiene her på Stortinget? 

 Jeg hørte også komitélederens innlegg, og jeg må ærlig innrømme at jeg ikke hørte det
            samme som representanten Trine Skei Grande, som hun nå har gjentatt to ganger i
            debatten. Det jeg hørte, var en meget ansvarlig komitéleder som viderefører det som
            Regjeringen nå arbeider med, en veldig viktig føring for budsjettarbeidet framover,
            nemlig at det blir trangere tider, det blir generelt strammere rammer. Vi vet ingen ting
            ennå om hvordan vi kan klare å håndtere det på de ulike områdene, men vi må alle være
            forberedt på at strammere rammer kan føre til at vi vil se andre resultater i noen
            sektorer av samfunnet. Men det er ingen diskusjon om at dette skal gå ut over noen
            spesiell sektor. Det er en veldig generell og viktig politisk diskusjon hvordan vi skal
            klare å styre landet med høy kvalitet på de tiltakene vi har, og med gode muligheter for
            alle Regjeringens viktige mål, hvordan vi skal klare det når vi ikke lenger har så mye
            penger å rutte med som vi har hatt i 2009. Det er det store spørsmålet som Regjeringen
            må ta ansvar for, og som jeg håper at også opposisjonen tar ansvar for. Jeg skal kjempe
            for mitt – selvsagt. 

 Da er replikkordskiftet omme. 

 En god skole for alle er den viktigste forutsetningen for et samfunn som utjevner
            sosiale forskjeller, som er en arena for integrering og forberedelse til framtidens
            krevende arbeidsliv. Alle skal gis et godt undervisningstilbud uansett hvordan en lærer,
            hvilke forutsetninger for læring en har, eller hvor i landet en bor. 

Den største utfordringen i tiden framover er å sikre at enda flere går ut av skolen med
            tilstrekkelige lese-, skrive- og regneferdigheter til å kunne klare seg videre i
            utdanning og i arbeidslivet. Framtidens arbeidsliv vil stille strengere krav til
            kompetanse og evne til å omstille seg hos arbeidstakere. Vi vet at svake leseferdigheter
            er den tredje største årsaken til at folk utstøtes fra arbeidslivet, etter alder og
            helse. 

For å løse disse utfordringene må flere gjennom et skoleløp tilpasset sine behov, med
            fokus på kunnskap. Vi trenger flere godt utdannede lærere, flere timer og færre elever i
            hver klasse. 

Det er store forskjeller i landet vårt fordi vi har en spredt bosetning. Det gjør
            skolepolitikken mer sammensatt. De utfordringene Sørum har, er ikke de samme som dem
            Sørreisa har. I de store byene vet vi at bosettingsmønsteret fører til enkelte
            utfordringer for skolene. I byen vi befinner oss i nå, er det store sosiale forskjeller
            mellom vest- og østkanten. Dette fører ikke bare med seg store integreringsutfordringer,
            men også utfordringer knyttet til f.eks. skole–hjem-samarbeidet. På enkelte skoler på
            østkanten i Oslo er prosenten minoritetsspråklige godt over 90. Mange av skolene takler
            utfordringene dette medfører, bl.a. ved en tydelig skoleledelse. Skolen må i større grad
            være en arena for integrering. For å bedre integreringen er det behov for flere lærere
            med minoritetsbakgrunn. På de mindre stedene i dette landet er utfordringene å tiltrekke
            seg nyutdannede lærere og å hindre nedlegging av skoler på grunn av få elever. 

Hovedlinjene i skolepolitikken ligger fast. Vi vil fortsette å utvikle en god
            fellesskole. Det er i fellesskolen en møter elever med annen bakgrunn enn den en selv
            har. Her blir en kjent med ulike mennesker som har en annen oppvekst enn den en selv
            har. Jeg reagerte litt på representanten Mette Hanekamhaugs uttalelse i debatten her i
            dag. Hun sa at sosialdemokratiet vil at alle skal gå gjennom den samme kvernen for å
            komme ut som like mennesker på den andre siden. Alle har i dag rett til tilpasset
            opplæring. Vi mener at en god offentlig fellesskole kan utvikle talenter og finne det
            beste i elevene. Når vi ser til nabolandene våre, er det vel ingen andre steder enn i de
            private skolene mennesker med så lik bakgrunn som overhodet mulig går, og hvor en i
            liten grad blir kjent med andre verdier og meninger. 

De rød-grønne er opptatt av privatskoler som et supplement til den offentlige skolen.
            Vi er ikke imot religiøse eller alternative pedagogiske skoler. Hvorvidt de er et viktig
            supplement til den offentlige skolen, kan jeg godt være med og diskutere. Det er jeg
            usikker på. Arbeiderpartiets mål er at den offentlige skolen skal være så god at
            privatskoler ikke er et alternativ. 

Skolen har alltid vært gjenstand for debatt og er det politikkområdet folk flest er
            mest opptatt av. Det er derfor gledelig at det er liten uenighet partiene imellom.
            Forutsetningene i Kunnskapsløftet ligger fast, og fokuset på kvalitet og læring er det
            stor enighet om. 

Hvordan en skal nå målene om kvalitet og læring, er det en liten nyanseforskjell på.
            Den rød-grønne regjeringen mener at en helhetlig skoledag med fysisk aktivitet og
            leksehjelp vil gi bedre læring og ytterligere bedre kvalitet. Norske elever scorer lavt
            på internasjonale undersøkelser, men sammenlignet med andre OECD-land har norske elever
            kortere skoledager. I budsjettet som vi behandler i dag, er det vedtatt å bevilge 241
            mill. kr til en utvidelse av timetallet i skolen og en innføring av åtte timer gratis
            leksehjelp. 

En lengre skoledag krever flere lærere. Derfor har denne regjeringen lagt fram en ny
            lærermelding som rettes inn mot trinn, med endringer på fag og struktur. 

Der høyresiden i norsk politikk henger seg opp i testing og offentliggjøring, snakker
            venstresiden om en helhetlig skoledag, hvor fokus i større grad er på hva vi skal bruke
            resultatene til, enn på hvilken skole som scorer høyest. 

I dette budsjettet fortsetter de rød-grønne partiene sin styrking av den offentlige
            fellesskolen, og i motsetning til opposisjonen har vi en klar plan for skolen: Vi har
            utvidet timetallet på barnetrinnet og styrker tidlig innsats. 

Vi skal bygge skolen lag på lag og stein på stein. Vi skal samarbeide med foreldre,
            lærere, elever og skoleeiere, for mens den eneste planen høyresiden – og spesielt
            partiet Høyre – har for skolen, er å kritisere den sønder og sammen, er vår plan å bygge
            en god, offentlig skole for framtiden. 

 I forrige måned var jeg gjest under Kirkemøtet i Tønsberg. Kirkemøtet i 2009 markerte
            et jubileum; det var 25 år siden det første kirkemøtet ble avholdt. Etableringen av
            Kirkemøtet kom som en direkte følge av diskusjonen om statskirkeordningen som ble ført
            på begynnelsen av 1980-tallet. Kirkemøtet var et svar på kirkelige reformkrav, der
            hovedsaken var økt kirkelig selvstyre. 

I løpet av de 25 årene som er gått siden Kirkemøtet ble etablert, har det pågått et
            kontinuerlig kirkelig reformarbeid. Kirkens organisasjon har funnet nye former ettersom
            stadig flere oppgaver og beslutninger er overført fra politiske organer til kirkelig
            valgte råd på sentralt, regionalt og lokalt nivå. Etableringen av Kirkemøtet i 1984,
            overføringen av tilsettingsansvaret for prestene til bispedømmerådene på slutten av
            1980-tallet og etableringen av de kirkelige fellesrådene i hver kommune som kom med den
            nye kirkeloven av 1996, regnes som de viktigste milepælene i dette arbeidet. 

Når jeg trekker opp hovedlinjene fra de siste 25 årene, er det for å vise til at det
            kirkelige reform- og fornyelsesarbeidet har vært i en kontinuerlig prosess. Samtidig vet
            vi ved inngangen til en ny stortingsperiode at det er lagt til rette for nye og
            omfattende endringer i kirkeordningen. Den 10. april 2008 ble det inngått en avtale
            mellom de politiske partiene på Stortinget om hvordan forholdet mellom staten og Den
            norske kirke skal reguleres i framtiden. Med bakgrunn i avtalen er det nå fremmet
            forslag om endringer i alle de sju grunnlovsparagrafene som i dag omhandler
            statskirkeordningen. Gjennomføringen av dette forliket vil med andre ord representere de
            mest omfattende endringene i statskirkeordningens rammeverk siden vi fikk Grunnloven i
            1814. 

Selv om vi i Norge har god tradisjon for å arbeide oss fram til kompromisser, og da
            særlig i saker som er av overordnet nasjonal betydning, vet vi at det finnes politiske
            skillelinjer i synet på statskirkeordningen. Ordningen er av mange forstått som en
            garanti for at Kirken skal bevares som en bred, åpen og inkluderende folkekirke. Mange
            har likevel vært opptatt av det problematiske ved at båndene mellom stat og kirke er så
            tette, ikke minst ut fra hensynet til likebehandling. Jeg mener at vi i kirkeforliket
            har greid å finne fram til gode og balanserte løsninger, som både ivaretar
            kirkemedlemmenes behov for kontinuitet og tilhørighet til folkekirken, samtidig som det
            legges til rette for at staten fortsatt skal kunne føre en aktiv, støttende politikk
            overfor andre tros- og livssynssamfunn. 

Kirkeforliket forutsetter at det skal gjennomføres en demokratireform i Den norske
            kirke. Oppfølgingen av dette er nå godt i gang. Kirkevalgene i høst var det første av de
            to valgene som skal gjennomføres før Stortinget vedtar en endelig ordning for valg til
            Kirkemøtet og bispedømmeråd. Valgene ble gjennomført samtidig med stortingsvalget og i
            tråd med de føringer som ellers er lagt inn i den politiske avtalen. Resultatene viser
            at oppslutningen om kirkevalgene har økt. Både valgordningen og informasjonsopplegget
            skal nå grundig evalueres, med henblikk på ytterligere utprøvinger ved kirkevalgene i
            2011. Jeg vil komme tilbake til Stortinget med en sak om dette. 

Uavhengig av deltakerprosent ved kirkevalgene er oppslutningen om Den norske kirke
            stabilt god. Kirken har i underkant av 3,9 millioner medlemmer. Det utgjør 80 pst. av
            befolkningen. Oppslutningen om kirkelige handlinger er høy i den norske befolkningen.
            Båndene mellom folk og kirke er sterke. 

Skal Den norske kirke bevares og videreutvikles som folkekirke, er den avhengig av at
            også nye generasjoner finner sin plass og sin tilhørighet i menighetene. Jeg har merket
            meg at en samlet komité viser til trosopplæringen som en viktig forutsetning for å
            opprettholde en bred og engasjert folkekirke. Bevisstheten om dette synes å være høy på
            alle nivåer i Kirken. Kirkebudsjettet for 2010 innebærer 20 nye mill. kr. 

Jeg har merket meg at komiteen er opptatt av sammenhengen mellom en landsomfattende,
            åpen folkekirke og en prestetjeneste som er nærværende i alle lokalsamfunn. Det er en
            sammenheng også jeg vil peke på. Staten har ansvaret for å finansiere prestetjenesten,
            og bevilgningene til presteskapet utgjør den klart største andelen av kirkebudsjettet. 

Jeg vil til slutt peke på de store rekrutteringsutfordringene vi står overfor i årene
            som kommer. Vi er beredt til å gå inn og jobbe med dem. Jeg tror det er en av de
            viktigste tingene vi kan gjøre i tiden framover. 

 Det blir replikkordskifte. 

 Kirken er også representert og tilgjengelig for nordmenn i utlandet. Sjømannskirkens
            tjenester blir stadig mer etterspurt, og komiteen poengterer enstemmig i en merknad at
            Sjømannskirken har fått økte personalkostnader utover ordinær prisutvikling knyttet til
            endringer i skatte- og pensjonsforhold for arbeidstakere i utlandet. Komiteen ber på
            denne bakgrunn Regjeringen vurdere en full dekning av merkostnadene. Jeg vil tro at
            ministeren også er minister for Den norske kirke i utlandet, eller Sjømannskirken, og
            med bakgrunn i det blir spørsmålet: Vil kirkeministeren sørge for å imøtekomme dette?
          

 Jeg har registrert at det ikke er foreslått økte bevilgninger i komiteen til dette
            formålet. Det er riktig at det har vært økte lønnskostnader knyttet til Sjømannskirkens
            virksomhet. Derfor har vi i årene 2006–2008 kompensert for merutgifter gjennom økninger
            i statstilskuddet. Ellers vil jeg selvsagt sørge for å være kirkeminister også for
            Sjømannskirken, og jeg vil ta med meg de innspillene som kommer, i mitt videre arbeid
            med framtidig kirkebudsjett. 

 Statsråden er opptatt av at vi nå, og etter skillet mellom kirke og stat, skal ha en
            bred, åpen og inkluderende folkekirke. Det er selvfølgelig jeg og Fremskrittspartiet
            også. 

Nå er det slik at den tidligere omtalte prostereformen har ført til at man i realiteten
            har svikt i antall utøvende, hvis man kan bruke det begrepet, årsverk i Den norske
            kirke, på rundt 53 prester. Så snakker statsråden om rekruttering. Det er vel og bra,
            men rekruttering er vanskeligere når man først har sviktende utdanningskapasitet og så
            sviktende lønnsbudsjetter. Når vi i tillegg tar med at arbeidspresset fortsatt nok er
            høyt, er det ikke veldig lett å få til dette her. Hadde det ikke vært bedre hvis målet
            under hele denne prosessen var å ivareta en bred, åpen og inkluderende folkekirke, før,
            under og etter denne prosessen, og at Kirkens ledelse i stedet hadde fått lov å
            konsentrere seg om denne enorme reformen som man står midt oppi, for å unngå at
            messefall oppstår med stadig større frekvens? 

 Prostereformen tror jeg har vært en veldig god ordning for Den norske kirke. Den bidrar
            til at proster kan konsentrere sin virksomhet i større grad om det å være prost og
            organisere det arbeidet som skjer i prostiet. Det betyr at man er nødt til å se på, som
            i veldig mange sammenhenger, hvordan man organiserer arbeidet på en best mulig måte. Jeg
            har tiltro til at de prostene som nå har fått krevende lederstillinger, bidrar til det. 

Jeg må si jeg er litt overrasket over den millimeterregningen som Fremskrittspartiet er
            opptatt av. Jeg har sett i mange andre sammenhenger at Fremskrittspartiet er opptatt av
            at vi skal finne effektive og gode løsninger, men det er ikke bestandig jeg har sett den
            samme interessen for å drive med millimeterutregninger på de forslagene som
            Fremskrittspartiet fremmer om å drive effektivt. Vi mener at Kirken har fått en god
            økonomi. Jeg er opptatt av at Kirken skal drive innenfor de rammene som Stortinget
            legger i sine budsjetter, og det vil jeg bidra til også i tiden framover. 

 Kirken roper et varsko, og det skal vi ta på alvor. I en verden der vi ser at stadig
            flere trenger personlig oppfølging og hjelp, sliter Kirken med å betjene. På bakgrunn av
            budsjettet fra Regjeringen er det nå varslet innsparingstiltak. Er f.eks. statsråden
            tilfreds med en kirke der begravelser nå blir samlet til én dag i uken, der en nærmest
            står i kø, som ett av de nødvendige sparetiltakene? 

 Vi har videreført et høyt nivå på prestestillinger i det økonomiske opplegget vi har
            lagt fram. Jeg tror det er viktig, som jeg sa i mitt forrige svar, at man er oppmerksom
            og organiserer arbeidet på en god måte. Jeg vil mene at så lenge man har opp mot 100
            prestestillinger stående ledig og jeg har ikke registrert noen særlig arbeidsledighet
            blant prester, er rekrutteringssituasjonen noe vi er nødt til å ha fokus på, dersom vi
            skal få prester til å fylle de ledige stillingene. Vårt fokus har vært på å bidra til at
            vi får en bedre rekrutteringssituasjon. Derfor har vi bevilget midler til det. Jeg vil
            ha høyt fokus på det, og vi har satt i gang et kartleggingsarbeid som jeg vil sørge for
            at vi følger opp når vi får svarene på det kartleggingsarbeidet, slik at vi kan sørge
            for at vi har flere prester som kan besette de stillingene som er der. 

 Det er riktig at det står mange stillinger ledig. Det er ofte en sammenheng når
            stillinger står ledige og det ikke er søkere. I tillegg vet vi også at i Kirken er det
            en stor grad av sykmeldinger. Har det slått statsråden at dette kanskje har en
            sammenheng med de ressursene som tildeles Kirken i forhold til de oppgavene den har, og
            hva vil statsråden gjøre for å gripe fatt i det? 

 Vi har for ikke så veldig lenge siden gjennomført en arbeidstidsordning for prester,
            som gjør at man i større grad har flere fridager. Det tror jeg har vært en viktig
            milepæl for at vi skal kunne rekruttere flere prester. Jeg er veldig opptatt av at vi i
            forbindelse med den prostereformen som vi nå har, får gode proster som kan være gode
            ledere, som kan gjøre at vi fordeler arbeidsoppgavene på de prestene som er
            tilgjengelige i prostiet, og på den måten organiserer arbeidet på en så god måte at vi
            har motiverte prester, og slik at vi har et så lite sykefravær som mulig. Så vil jeg
            igjen si at jeg er opptatt av at vi får gode rekrutteringsprosesser, for vi er i en
            situasjon der mange prester begynner å nærme seg pensjonsalderen. Det er krevende å få
            mange nok på plass. Derfor vil jeg holde fast på at det er viktig at vi har fokus på det
            å rekruttere i tiden framover. 

 Da kirkebudsjettet ble lagt fram, var det mange som fikk med seg at dette ikke var et
            bra budsjett for Kirken. Selv i underholdningsprogrammet Nytt på nytt fikk vi høre at de
            hadde fått med seg det. Men det som kanskje var mer alvorlig, var at det var biskoper
            som gikk ut og fortalte om en veldig alvorlig situasjon, om hvilke konsekvenser dette
            ville få i deres bispedømmer. Da rykket statsråd Giske ut og sa at han hadde en bedre
            virkelighetsforståelse av hvordan dette faktisk ser ut ute i Kirken. Da begynner jeg å
            lure på om vi også på dette området har behov for statsråd Aaslands handlingsromsgruppe,
            som hun har fått i sektoren for høyere utdanning, fordi virkelighetsforståelsen er
            totalt forskjellig hos de rød-grønne, av slik det virkelig er ute. Vil man ta initiativ
            til å få en slik handlingsromsgruppe for å få en bedre virkelighetsforståelse av hvordan
            situasjonen er? 

 Som jeg sa i mitt hovedinnlegg, var jeg på Kirkemøtet, og jeg har etter at jeg var på
            Kirkemøtet, også fått lov til å være ute i ganske mange sammenhenger og møte
            representanter for Kirken. Jeg hører at noen er bekymret, men jeg ser også en levende og
            flott folkekirke, der det er veldig mye aktivitet. Så jeg tror nok at
            virkelighetsbeskrivelsen kan være litt forskjellig i de forskjellige miljøene. 

Jeg vil ha en god dialog med Kirkens organer, og jeg er veldig sikker på at de Kirkens
            organer som jeg møter, vil kunne formidle den virkeligheten som er der ute. Jeg vil også
            til neste år reise mye, og da skal jeg selvsagt også sørge for å besøke
            bispedømmekontorene og få en enda nærmere beskrivelse av virkeligheten. Det vil jeg
            selvsagt ta med meg videre i mitt arbeid, også med kirkebudsjettet framover. 

 Jeg er glad for at statsråden vil besøke Kirken. Det er jo en stor forbedring i forhold
            til den statsråden hun har overtatt etter. 

Men det er mange bekymringsmeldinger, og det som jeg tror er utfordringen, er at hvis
            man først begynner å få vakante prestestillinger, får geografien en forsterkende effekt.
            Så det er store geografiske områder som sliter veldig med prestedekningen. 

Mitt spørsmål er: Er man bekymret for at det nå kuttes i stillinger, at man må la
            stillinger stå vakante for å få budsjettene til å gå i hop, at man signaliserer at man
            må avlyse gudstjenester, altså at menigheten må reise rundt til kirkene istedenfor at
            det er gudstjeneste der folk bor, og – som vi også har hørt før – at man i tillegg må
            utsette begravelser eller bryte den åttedagersfristen som ligger i loven når det gjelder
            dette? Dette er ikke verdig for en folkekirke som skal stå nær og være til stede for
            folket, når folket trenger det. 

 I de siste årenes budsjett har det ikke vært noen kutt i bevilgningene til
            presteskapet. De har fulgt vanlig lønns- og prisvekst, og da er det også viktig – det
            har jeg forventninger til – at Kirken på samme måten som alle andre deler av
            forvaltningen sørger for å legge sine budsjetter innenfor de rammene som er. Det er
            gjennomført ordinær lønns- og prisvekst i de budsjettene som er lagt fram, i tillegg til
            at det har kommet enkelte andre tillegg for å styrke rekrutteringen. Men så ser jeg at
            når man kommer i den situasjon at stillinger blir stående vakante lenge, er det ofte
            sånn at vikarutgiftene, når man må begynne med det, blir store. Derfor har jeg i den
            tilleggsproposisjonen, som også skal behandles her i dag, bidratt til 4 mill. kr ekstra,
            nettopp for å bøte på den situasjonen. Men det langsiktige målet må være at vi får
            etablert faste stillinger, at personer besetter de stillingene som er ledige. Det vil
            også bidra til at man slipper de uforholdsmessig store utgiftene som vikarer medfører.
          

 Replikkordskiftet er omme. 

 Arbeiderpartiet gikk til valg på et budskap om at alle skal med. Det gjelder spesielt
            for skolen. I dagens samfunn vet vi at om alle skal med, må de ha den nødvendige
            kunnskapen og utdanningen. Kunnskap og utdanning står sentralt i arbeiderbevegelsens
            historie. Den historien er preget av kamp for rett til mer og bedre utdanning. Kampen
            handlet om at også arbeiderbevegelsens sønner og døtre skulle få muligheten til å velge
            hva de ville gjøre med sine liv. 

I 1969 fikk vi loven om obligatorisk 9-årig skole, og utover på 1990-tallet kom
            reformene nærmest på løpende bånd. Alle disse reformene har hatt det til felles at de
            har sørget for at flere får mer utdanning. 

Med Reform 94 fikk all ungdom mellom 16 og 19 år rett til 3-årig videregående
            utdanning. Det har vært viktig for at vi i framtiden skal kunne møte de utfordringene vi
            ser komme. Norge er det landet i OECD som har den laveste andel arbeidstakere ansatt i
            yrker som består av enkle, rutinepregede oppgaver som ikke stiller krav til utdanning.
            SSB anslår at det i 2025 vil være behov for 100 000 færre arbeidstakere som kun har
            obligatorisk utdanning, enn det var i 2004. Man kan spørre seg hvordan det ville vært å
            møte framtiden dersom Høyre hadde fått det som de ville, og Reform 94 og retten til
            videregående skole for alle ikke hadde blitt innført. 

Nesten all ungdom i Norge begynner nå på videregående rett etter ungdomsskolen. Det er
            bra, men det er en stor utfordring for samfunnet vårt at bare 70 pst. fullfører i løpet
            av fem år. Særlig er det en utfordring at det bare er litt over 50 pst. av dem som
            begynner på yrkesfag, som fullfører. Når vi også vet at det å ha fullført videregående
            opplæring er det viktigste for å ha en stabil tilhørighet til arbeidsmarkedet og for å
            kunne ta videre studier, skjønner vi at dette problemet er ett av de mest grunnleggende
            for at vi skal kunne lykkes med å bevare og styrke den velferdsstaten som vi har bygd
            opp. Vi kan ikke leve med at unger går ut av grunnskolen uten å kunne lese, skrive og
            regne tilstrekkelig til at de klarer seg i den videre utdanningen, og vi kan ikke leve
            med at én av tre faller ut av videregående skole. 

I Fremskrittspartiets valgavis for Møre og Romsdal skrev Mette Hanekamhaug, nå
            stortingsrepresentant, følgende: 

«La de som går kokkeskole, snekker og elektriker slippe å tolke Ibsenstykker og drive
              med diktanalyse. Gi de heller en kokebok, hammer og voltmeter». 

Når man sier til ungdom at det er greit at de ikke er så gode til å lese så lenge de er
            gode til å skru, gjør man disse ungene en enorm bjørnetjeneste. Det er faktisk et svik,
            særlig når vi vet at det er basiskompetanse som å kunne lese, skrive og regne som er det
            avgjørende for hvilke muligheter man får senere i livet. 

Også i framtiden vil vi leve av hverandres kunnskap. I 2007 besto 82 pst. av
            nasjonalformuen av det vi kaller nåværende og framtidig arbeidsinnsats, altså det som er
            inne i hodene våre. Norge, som høykostland, vil bare kunne overleve i den internasjonale
            konkurransen dersom vi greier å sørge for å ha høykompetente arbeidstakere og høy
            kompetanse i hele arbeidsstokken. I framtiden vil det ikke være jobber igjen til dem som
            ikke har noen utdannelse. Det er alvorlig for landet fordi vi trenger at alle bidrar. 

Regjeringens mål er at alle elever som går ut av grunnskolen, skal mestre grunnleggende
            ferdigheter som gjør dem i stand til å delta i videre utdanning og arbeidsliv. Det at
            hver elev får en opplevelse av mestring og en følelse av å inkluderes, er svært viktig
            for at vi skal lykkes i oppgaven med å stoppe frafallet. Målet er at alle skal
            gjennomføre videregående opplæring. Det at åtte av ti faglærte sier at deres kompetanse
            gjør det enkelt å søke ny jobb, mener jeg beviser at den utdanningen som blir gitt, på
            mange måter er god. Utfordringen er å få alle med. 

Dette budsjettet styrker kampen mot frafall. I St.meld. nr. 44 for 2008–2009,
            Utdanningslinja, skisseres flere tiltak mot frafall. Jeg mener også at dette budsjettet
            legger til rette for at meldingen kan følges opp på en god måte. 

Når Stortinget skal behandle selve meldingen over jul, må det være et mål at vi sammen
            kommer noen skritt videre i å finne løsninger og hindre at ungdom faller utenfor
            arbeidslivet og samfunnet før de engang har fått muligheten til å bli en del av det som
            voksne. Det er vårt ansvar å sørge for at alle ungdommer i Norge får lov til å benytte
            seg av de evnene og de mulighetene som ligger framfor dem. Da kan vi ikke lage en skole
            som skal være for de få, da må vi lage en skole som skal være for alle. 

 I innstillingen kommer opposisjonen med ganske sterk kritikk av bevilgningene på
            universitets- og høyskolesektoren. De mener at vi ikke gir nok penger. Det er jo ganske
            interessant at borgerlige partier mener at man bør bruke mer penger på de offentlige
            institusjonene UH-sektoren i stor grad består av. Vanligvis mener de at offentlige
            utgifter bør være lavere. Men det mest interessante er at de ikke putter de store
            pengene sine der de putter de store ordene. 

I en av sine fellesmerknader i innstillingen skriver opposisjonen at de anser
            basisbevilgningen som «vedvarende svak», og at de mener det er «et alvorlig anslag mot
            institusjonenes handlingsrom og frihetsgrad». Det er sterke ord. Derfor var det
            spennende å se at Fremskrittspartiet i sitt alternative budsjett satte av 155 mill. kr
            til dette arbeidet. For å sette den summen litt i perspektiv vil jeg minne om at
            totalbevilgningen fra Regjeringen til UH-sektoren utgjør 24,5 milliarder kr. 

NIFU STEP har analysert Regjeringens forslag til statsbudsjett for neste år. De påpeker
            at veksten i bevilgningen til høyere utdanning utgjør en nominell økning på 900 mill. kr
            fra 2009. 

Men selv om denne regjeringen har gjort en god del for å bedre arbeidsvilkårene i
            UH-sektoren, er det helt nødvendig at sektoren selv også bidrar til å skape og bevare
            sin handlefrihet. Målet må være å fjerne det paradokset mange i UH-sektoren har omtalt i
            høringene overfor komiteen, nemlig at de både får økte bevilgninger fra Regjeringen og
            samtidig mener at det stadig må flere midler til. Det er bakgrunnen for at statsråden
            for forskning og høyere utdanning i september oppnevnte en arbeidsgruppe som skal
            vurdere hvordan det kan bli lettere for sektoren å foreta gode, selvstendige
            prioriteringer for utdanning og forskning. 

Klar og tydelig ledelse i sektoren er nødvendig for å sikre at midlene som blir
            bevilget, går til det som er viktigst først, nemlig til kvalitet og til studentene, ikke
            bare til byråkrati og administrasjon. Jeg kan ikke se at opposisjonen har vært like
            tydelig på hvordan man skal få mest mulig ut av hver krone – bare at man skal bruke
            flere kroner. 

En siste sentral utfordring for denne sektoren er det som kalles ungdomsbølgen. 

Min gode medrepresentant Tor Bremer har på en utmerket måte gjort rede for hvordan
            større ungdomskull og flere studenter gir nye muligheter, men også nye utfordringer. I
            den forbindelse er det spesielt to ting som er viktige framover. 

For det første øker vi antallet studieplasser. Med dette forslaget blir det mulighet
            for i alt 5 600 flere studieplasser fra neste høst. På makronivå motvirker man
            arbeidsledighet og bidrar til å løse framtidige kompetansebehov. På individnivå får
            flere muligheter til å realisere seg selv og til å utvikle sine evner. 

For det andre er god studentvelferd en viktig forutsetning for like muligheter til
            utdanning og for å utjevne forskjellene mellom distrikt og by. 

Jeg har registrert at opposisjonen står samlet om å hevde i innstillingen til
            budsjettet: 

«Det hjelper (…) lite å bevilge penger til å bygge studentboliger når de ikke blir
              realisert grunnet en for lav kostnadsramme.» 

Jeg har sjekket med Kunnskapsdepartementet, og deres erfaring er at dette jevnt over
            ikke er et problem. Snarere tvert imot – det er svært god realisering av pengene som går
            til studentboliger, for man bygger som bare det. Pr. 2. desember i år hadde det gått ut
            230 mill. kr til studentboliger. Flere utbetalinger ligger i systemet til Husbanken, og
            flere søknader om godkjenning av utbetalinger er ventet. 

Til slutt vil jeg minne om at under Bondevik II ble det kuttet i antall studentboliger
            hvert år. 

 Det har alltid vore sterke band mellom stat og kyrkje. Kristen tru og religion har
            gjennom tusen år vore med på å forme og halde oppe tradisjonar, kulturar og verdiar i
            det norske samfunnet. Den norske kyrkja er ein viktig berar av den kristne kulturarven
            og spelar ei viktig rolle som verdiformidlar og verdiinstitusjon. 

Eit overordna mål for kyrkjepolitikken er å leggje til rette for at Den norske kyrkja
            kan vidareførast og utviklast som ei open og inkluderande folkekyrkje. Den norske kyrkja
            skal vere landsdekkjande, lokalt forankra og ha plass for ulike religiøse behov og
            teologiske retningar. 

Kyrkjeforliket som dei politiske partia på Stortinget slutta seg til 10. april 2008, er
            eit historisk forlik om forholdet mellom staten og Den norske kyrkja. Eg synest det er
            flott at ein maktar å få til eit forlik mellom partia i Stortinget om ei sak som er så
            viktig for folket som Kyrkja er. Kyrkjeforliket inneber eit lausare band mellom Kyrkja
            og staten, men eit tettare band mellom Kyrkja og folket. 

Kyrkjevala skal vere samanfallande med stortings- og kommunevala. 

I forkant av kyrkjeforliket var det ein grundig prosess. I 2006 leverte Gjønnes-utvalet
            ei omfattande utgreiing, der dei kom med fleire forslag til endringar i Kyrkja. 

Høyringsprosessen etter Gjønnes-utvalet står fram som historias største gruppearbeid. 

Trond Bakkevig leidde eit utval som såg på moglegheitene for ei demokratireform i
            Kyrkja. Forslaget frå utvalet har vore på høyring. Det har gjeve nokre tiltak som no
            vert gjennomførte, og som saman med nye forslag som vil kome, skal utgjere
            demokratireforma. 

Deltakinga ved kyrkjevalet i 2009 vart meir enn dobla i høve til tidlegare år.
            Kyrkjevalet i 2009 vert no evaluert. Evalueringa skal leggjast til grunn for
            gjennomføring av eit nytt val hausten 2011, samtidig med kommunevalet.
            Grunnlovsendringane vil verte lagde fram for Stortinget i 2012. 

Eit fleirtal av befolkninga er medlemmer av Den norske kyrkja. Vi ønskjer å sikre denne
            som ei open, trygg og demokratisk kyrkje som har brei forankring blant medlemmene.
            Samtidig er det avgjerande for oss at innbyggjarar som har eit anna religiøst eller
            livssynsmessig syn, ikkje skal føle seg diskriminerte eller tilsidesette av fleirtalet. 

Arbeidarpartiet vil derfor: 

følgje opp kyrkjeforliket 

saman med Kyrkja sine organisasjonar gjennomgå og forbetre valordninga og
                medlemsregisteret 

leggje fram ei sak om trus- og livssynspolitikken 

bidra til fleire livssynsnøytrale seremonilokale 

vidareføre trusopplæringsreforma 

auke talet på preste- og diakonstillingar 

leggje til rette for fleire kvinnelege sokneprestar, prostar og biskopar 

sikre at utanlandske forkynnarar som har arbeid av varig karakter i trussamfunn,
                skal gjennomgå opplæring i norsk språk og om det norske samfunnet 

at kommunane får økonomisk hjelp til å ruste opp kyrkjebygg når det trengst 

Arbeidarpartiet har følgjande hovudprioriteringar for Kyrkja: 

20 mill. kr i auke til trusopplæring 

2 mill. kr i auke til prestetenesta 

5 mill. kr til tiltak for å styrkje pilegrimstradisjonen i Noreg 

1 mill. kr i auke som følgje av utvidinga av talet på medlemmer i bispedømmeråda og
                i Kyrkjemøtet 

1,75 mill. kr i auke til fem nye kulturrådgjevarar 

1 mill. kr i auke i tilskotet til kyrkjemusikk 

vidareføring av 10 mill. kr til sentrale tiltak for sikrings- og
                dokumentasjonsarbeid i høve til kyrkjebygga 

Kunnskap om eiga tru og religiøs identitet er like viktig i dagens fleirkulturelle
            samfunn som det var i tidlegare tider. Barn og unge som er trygge på sin eigen
            identitet, får respekt og toleranse i møte med andre som har ei anna tru eller eit anna
            livssyn. 

Reform av Kyrkja si trusopplæring har dei seinare åra vore eit prioritert område i
            arbeidet med å vidareutvikle Den norske kyrkja som ei folkekyrkje. Kyrkjemøtet i 2009
            vedtok ny plan for trusopplæring i Den norske kyrkja. 

I møte med eit samfunn og ei verd i rask endring skal Den norske kyrkja stimulerast til
            kontinuerleg fornying. 

Øyvind Korsberg hadde her overtatt presidentplassen. 

 Forskning er svært viktig for Fiskeri- og kystdepartementet. 

Regjeringen har som mål at Norge skal være verdens fremste sjømatnasjon. Derfor er vår
            ambisjon at Norge skal være internasjonalt ledende innen marin forskning og innovasjon.
            Den veksten og utviklingen vi har opplevd i marine næringer, ville ikke vært mulig uten
            forskning. For å styrke vår konkurransekraft må Norge være i kunnskapsfronten innen
            ressursforvaltning, havmiljø og havklima og sjømat. 

Norge forvalter havområder som er mer enn seks ganger større enn landområdene våre, og
            det forplikter. Forutsetningen for videre vekst i havbruksnæringen er at næringen er
            miljømessig bærekraftig. Klima og bærekraft er derfor sentrale stikkord for den
            foreslåtte økte innsatsen på marin forskning i 2010. 

Forvaltningsrettet marin forskning foreslås styrket med 39 mill. kr til klima-,
            ressurs- og havbruksforskning. Det er nødvendig å få mer kunnskap om klimaendringenes
            betydning for marine næringer, fiskebestander og økosystemene i havet. Klimaendringene
            fører også til forsuring av havet, og vi trenger å forstå konsekvensene av det. Vi må
            også få økt kunnskap om havets rolle i klimautviklingen. Kunnskapsoppbygging på flere
            andre områder er også nødvendig for bedre å kunne møte de nye kravene til
            økosystembasert forvaltning i havressursloven. 

For havbruksnæringens videre vekst er det avgjørende at man finner en varig løsning på
            lakselusproblemet. Forskning på lakselus har derfor vært prioritert over flere år. I
            2010 styrkes forskningsinnsatsen på lakselus ytterligere, samtidig som kontrollen og
            tilsynet styrkes og Mattilsynet har fått sterkere virkemidler gjennom bl.a. bedre
            sanksjonsmuligheter. Av andre sentrale forskningsområder innen havbruk vil jeg også
            nevne rømming og fôrtilgang og alternative fôrkilder. 

Marin bioprospektering er et område der Norge har gode muligheter for å lykkes.
            Regjeringen la i september fram en nasjonal strategi for marin bioprospektering, og
            innsatsen til dette er foreslått styrket med 7 mill. kr. Sammen med bevilgningene over
            Nærings- og handelsdepartementets budsjett foreslås det nå nær 50 mill. kr til marin
            bioprospektering. 

Jeg vil også vise til at bevilgningen foreslås økt med 2 mill. kr for å styrke
            forskningen om sammenhengen mellom fôr i havbruksnæringen og helseeffekter av sjømat, og
            at det foreslås midler til forskning på bruk av marine alger til bioenergi. 

Det er foreslått satt av 5,5 mill. kr til videre prosjektering og kvalitetssikring av
            et nytt isgående forskningsfartøy. 

Jeg har merket meg komiteens ønske om større grad av samordning av framtidige
            forskningsfartøysbehov mellom Havforskningsinstituttet og andre statlige aktører, og at
            Havforskningsinstituttet får en koordinerende rolle. Opprettelsen av Nasjonal Toktkomité
            i 2005 har ifølge Havforskningsinstituttet bidratt til et veldig godt samarbeid mellom
            de statlige operatørene av forskningsfartøyer. Det er også utarbeidet en omforent plan
            for fornyelse av forskningsfartøyer, der nytt isgående forskningsfartøy er prioritert
            først. Jeg har derfor stor tro på at alt ligger til rette for en god samordning av drift
            og fornyelse av de statlige forskningsfartøyene. 

Oppsummert vil jeg si at budsjettet for 2010 gir et godt grunnlag for fortsatt styrking
            av marin forskning. Investering i forskning og utvikling er viktig, og innsatsen på
            dette feltet danner grunnlag for Norges framtidige verdiskaping. 

 Det blir åpnet for replikkordskifte. 

 Jeg lurer på om det er min fortid i energi- og miljøkomiteen som gjør at jeg har
            fryktelig lyst til å diskutere lakselus, men det hører vel strengt tatt ikke hjemme i de
            budsjettkapitlene vi diskuterer i dag. 

Derfor har jeg lyst til å spørre om noe annet. Miljøverndepartementet – og begge
            statsrådene der i denne regjeringen – har vært veldig klar og tydelig på at vi må ha et
            klart skille mellom forskning og forvaltning. Det skillet man en gang gjorde mellom
            forskning og forvaltning i miljøforvaltningen, har ført til at vi har tre egentlig
            verdensledende forskningsmiljøer innenfor miljøsektoren, NINA, NILU og NIVA. Hva er det
            da statsråd Berg-Hansen har forstått så mye bedre enn statsråd Solheim når hun ikke
            engang er villig til å vurdere et sterkere skille mellom forskning og forvaltning
            innenfor den marine sektoren? 

 For å forvalte våre havressurser trenger vi sterke og uhildede forsknings- og
            forvaltningsaktører. Det er jeg opptatt av, og det legges ingen bindinger på
            instituttene for formidling eller publisering av deres forskningsresultater. 

Så er det for meg viktig å skille mellom det som er forvaltningsrettet forskning, og
            det som er næringsforskning. Allerede under Bondevik II ble det etablert et tydelig
            skille mellom den forvaltningsrettede og næringsrettede forskningen. Bakgrunnen for
            dette var at Norge som marin stormakt har et særskilt behov for å ha marine
            forskningsinstitusjoner med høyest mulig nasjonal og internasjonal integritet. 

Som jeg sier, det at vi har trygghet for en uavhengig og ren forskning på
            forvaltningsrettet forskning – det er nødvendig at det er forskere som gir råd til oss –
            det er for meg avgjørende. 

 Jeg hadde inntrykk av at Norge ikke bare var en marin nasjon, men at vi også var en
            miljønasjon – i hvert fall tyder mye av retorikken fra Regjeringen ofte på det. I
            Miljøverndepartementet har man altså ikke kommet til samme konklusjon som
            fiskeriministeren nå kommer til – greit nok. 

Siden statsråden først er her, kunne jeg tenke meg å følge opp litt dette med
            samordning. Som saksordfører for feltet er jeg veldig glad for at en samlet komité nå
            mener at man må ha en sterkere samordning. Hvis jeg kan tillate meg å trekke det litt
            lenger, så lurer jeg på om man kanskje på sikt kan se for seg også å etablere en statlig
            pool – gjerne i regi av HI, som ivaretar behovet for havgående kapasitet for statlige
            forskningsinstitusjoner. 

 Departementet er løpende opptatt av at forvaltningsinstitutt utfører forskning av høy
            kvalitet, og jeg opplever at vi har et veldig godt samarbeid innenfor de forskjellige
            instituttene på området. Det vi har gjort i tillegg for å sikre den faglige utviklingen
            ved instituttene, som jeg oppfatter at replikanten spør etter, er nå å gå inn for at det
            skal opprettes et vitenskapelig råd ved HI og NIFES som nettopp da skal styrke den
            faglige utviklingen ved instituttene. Så i den grad det er de faglige rådene replikanten
            er opptatt av, mener jeg at vi både med det samarbeidet som er på de forskjellige
            instituttene, og gjennom etablering av det vitenskapelige rådet har fokus på dette. 

 Jeg deler statsrådens oppfatning av at forskning er viktig for marin sektors
            konkurranseevne, jeg tror hun brukte de ordene. Men marin sektor er også en stor og
            viktig eksportnæring for Norge, og dermed også konkurranseutsatt. 

Vi hørte tidligere i debatten at komitélederen og partifelle av statsråden brukte
            uttrykket «vi bruker ekstremt mye penger», underforstått i budsjettet for 2010. Dette er
            noe som bekymrer konkurranseutsatt næringsliv i veldig stor grad, og statsråden kommer
            jo selv fra denne næringen. Deler hun bekymringen over for mye bruk av offentlige penger
            i budsjettet for 2010, til skade for konkurranseutsatt og eksportrettet næringsliv? 

 Som jeg sa i mitt innlegg, er kanskje spesielt havbruksnæringen det beste bildet på
            samarbeid mellom forskning og næringsutvikling. Uten forskning ville vi nok antakelig
            ikke hatt noen havbruksnæring. Vi ser akkurat det samme innenfor den tradisjonelle
            fiskerinæringen. Det å ha god kunnskap om de bestandene vi forvalter, er helt avgjørende
            for å ha en god næring. Jeg tror det er veldig viktig også i framtiden å ha stort fokus
            på forskning og faktisk bruke mye penger på det. For å si det slik, der jeg ferdes, er
            det vel ikke akkurat forskningsmidlene næringen er bekymret for. Like viktig er det da å
            ha fokus på at vi bruker pengene riktig innenfor forskning, som jeg har sagt.
            Gjennomgangen i mitt innlegg viser at vi har rettet fokus på nettopp det med
            bærekraftighet innenfor både havbruk og tradisjonell fiskerinæring, som en tråd i
            næringsutvikling. 

 Brukerstyrt forskning er av mange omtalt som en god metode for å utvikle
            framtidsrettede løsninger. I de senere års budsjett har man sett tendenser til at
            regjeringspartiene styrer en større del av forsknings- og utviklingsavgiften mot om ikke
            politisk styrt forskning, så i alle fall i retning av at de offentlige
            forskningsinstitusjonene fritt disponerer mer av midlene. Mange av
            næringsorganisasjonene mener man må øke graden av brukerstyrt forsknings- og
            utviklingsaktivitet for å stimulere næringen til økt forskningsinnsats. Det er noe som
            kan gi oss mer framtidsrettede og robuste næringer. 

Mitt spørsmål til statsråden er: Synes statsråden det er greit at man inndrar store
            deler av de brukerfinansierte fondsmidlene for å finansiere den institusjonsstyrte
            forskningen? 

 Jeg antar at representanten sikter til Fiskeri- og havbruksnæringens forskningsfond og
            finansieringen av Nofima. Jeg tolker det dit hen. Jeg tror det er veldig klokt å ha et
            samarbeid for å utnytte de samlede forskningsressursene på best mulig måte. Det opplever
            jeg at fiskeri- og havbruksnæringen nå ser nytten av, og også den delen av
            finansieringen av Nofima som kommer fra landbrukssiden. 

Det å kanalisere og prioritere midlene innenfor de områdene som alle er enige om skal
            prioriteres, tror jeg er klokt, og jeg føler vel at næringen er enig i det. 

 Replikkordskiftet er dermed omme. 

De talere som heretter får ordet, har en taletid på inntil 3 minutter. 

 Utdanning er selve fundamentet i velferdsstaten vår, og like muligheter for alle har
            alltid vært og kommer fremdeles til å være Arbeiderpartiets mål. For det er først når vi
            sørger for at alle har like muligheter i utdanningssystemet at vi greier å utjevne
            sosiale forskjeller. 

Jeg kommer fra Oppland, et fylke som ligger nederst på statistikken over
            utdanningsnivået i Norge – ikke akkurat en statistikk å være veldig fornøyd med. Unge
            folk flytter fra fylket for å få høyere utdanning, og mange kommer ikke tilbake – en
            utfordring som Oppland deler med mange distriktsfylker. 

Det er viktig å huske på at mange sitter inne med viktig realkompetanse, og mange
            voksne har lyst til å fylle på med utdanning og kunnskap. Men vi vet at for mange er det
            vanskelig å flytte langt unna for å ta utdanning. De har familieforpliktelser og
            økonomiske forpliktelser som gjør at mobiliteten ikke er like stor som den kanskje er
            for ungdom som nettopp er ferdig med videregående. Derfor er det så utrolig viktig at vi
            har et desentralisert høyskoletilbud. Jeg er glad for at komiteens rød-grønne flertall
            vil øremerke 1 mill. kr i tilskudd til drift av Studiesenteret.no, fordi de spiller en
            viktig rolle for de desentraliserte utdanningstilbudene. 

Det er åpenbart god distriktspolitikk å sørge for mer kunnskap i hele landet. Ved
            Høgskolen i Gjøvik er det utført en undersøkelse som viser at 88 pst. av dem som
            fullførte desentralisert sykepleierutdanning i Oppland, fremdeles bor i Oppland. Det
            sørger for at stabil arbeidskraft blir værende i distriktene, samtidig som vi sørger for
            økt kompetanse. For det er ingen tvil om at kommunene kommer til å etterspørre mer
            kompetanse i framtiden. Barnehager og skoler trenger dyktige fagfolk, og nå når vi skal
            i gang med Samhandlingsreformen, stiller det også økte krav til kommunene. Derfor
            spiller også fagskolene en viktig rolle for å øke kompetansen til dem som allerede
            jobber i helsesektoren i dag. 

Tidligere måtte de som tok helsefag ved fagskolen, betale store egenandeler, mens de
            som tok tekniske fag, fikk det gratis. Det er noe grunnleggende urettferdig når det i
            kvinnedominerte yrker er egenandeler og ikke i mannsdominerte yrker. Helsesektoren er
            kvinnedominert, og i år sørget den rød-grønne regjeringen for at alle de kvinnene som
            ønsker faglig påfyll, ikke skal måtte betale for det. Det er en viktig
            likestillingsseier, og ikke minst er det viktig for å heve kvaliteten i helse- og
            omsorgstjenestene. 

I framtiden er vi avhengig av kunnskap, og de kloke hodene er vår rikdom. Da må vi
            fylle på med kunnskap både i bunnen og i toppen. Vi må sørge for å bekjempe frafallet i
            videregående utdanning blant de unge, men vi må også huske å sørge for å fylle på med
            kunnskap blant dem som ikke er fullt så unge. Det er sånn vi får en helhetlig politikk
            for mer kunnskap. 

 Kirken har gjennom tusen år vært med på å prege norsk kultur, historie og samfunnsliv.
            I løpet av denne stortingsperioden skal Stortinget lose gjennom de mest omfattende
            endringene i statskirkeordningens rammeverk på nesten 200 år. Et av de mest sentrale
            punktene i denne reformen er gjennomføringen av demokratireformen, som har som mål å gi
            Kirkens organer en sterkere demokratisk legitimitet og forankring hos kirkemedlemmene. 

Kirkevalgene som ble gjennomført i september, ga oss en pekepinn på
            demokratiutviklingen i Kirken, og jeg ser fram til å se nærmere på den forskningsbaserte
            evalueringen som skal foreligge i løpet av 2010. 

Senterpartiet ønsker en sterk folkekirke med vide dører og høyt tak. Økonomi er dog
            alltid en utfordring – så også for Kirken. Samtidig som vi skal gjennomføre de ulike
            reformene i Kirken, skal først og fremst de primære oppgavene drives: gudstjeneste, dåp,
            konfirmasjon og gravferd. Særlig i små kommuner kan det være vanskelig å ivareta disse
            oppgavene på en god måte. Senterpartiet mener derfor at det er viktig å følge nøye med
            på det forsøks- og utviklingsarbeidet som nå pågår – også utviklingen med hensyn til
            preste- og diakonstillinger som man i Soria Moria tar høyde for å øke. 

Det er mange spennende prosjekter på gang i Den norske kirke, som trosopplæring,
            gudstjenesteordning osv., men det er det daglige arbeidet som utfordrer Kirken som
            folkekirke – møtet mellom Kirken og folk, innendørs og utendørs. Derfor deler ikke jeg
            den negative omtalen som representanten Thorsen fra Fremskrittspartiet hadde om bl.a.
            pilgrimssatsingen. 

Jeg kommer fra Oppland, og jeg har lyst til å trekke fram akkurat pilgrimsprosjektet,
            som handler nettopp om møtet mellom Kirken og folket. Det prosjektet har fått avsatt 5
            mill. kr på årets budsjett. En svært stor del av pilgrimsleden går gjennom Oppland og
            gjennom min egen hjemkommune, Gran. Gran huser hele tre av ledens seks middelalderkirker
            i Oppland. Det arbeides nå langs hele leden med utviklingsarbeid knyttet til
            pilgrimstradisjoner, informasjon, kunst og håndverk, og det er et svært spennende
            prosjekt som kan binde folket og Kirken sammen på en god måte, og som jeg gleder meg til
            å følge framover. 

Jeg har også registrert at et flertall i Kirkemøtet har gått inn for Oslo som
            kirkehovedstad. Senterpartiet har programfestet at kirkehovedstaden bør ligge i
            Trondheim, og at preses skal ha sete der hvor pilgrimsleden ender i Norges tidligere
            kirkehovedstad. 

Jeg tror vi står overfor den mest kirkeintensive perioden på mange år i Stortinget, og
            jeg gleder meg til at vi skal diskutere folkekirkens framtid framover. 

 Bærebjelken for høy sysselsetting, lav ledighet og god verdiskaping er forskning og
            innovasjon. Over 22,5 milliarder kr skal brukes til forskning over statsbudsjettet for
            2010, 1,7 milliarder kr mer enn i 2009. Ja, milliarder i pluss er fantastisk, det er en
            enorm styrking av området. Det er særlig næringsrelatert forskning innenfor miljø,
            teknologi, fornybar energi, marin bioprospektering og innovasjon i de maritime næringene
            vi nå ser vokser fram av den styrkingen som er nevnt, og som ligger i statsbudsjettet
            for 2010. 

Marin sektor ble nevnt spesielt av fiskeriministeren. Det er et viktig område. Marin
            bioprospektering er et strategisk satsingsområde der vi i Norge har gode muligheter til
            å hevde oss i den internasjonale konkurransen. Dette handler konkret om å utløse det
            store verdiskapingspotensialet som marin bioprospektering åpner for. Det er også et av
            de områdene som styrkes i budsjettet for 2010. 

Jeg vil også understreke en annen ting fiskeriministeren tok opp, å bygge kunnskap og
            få gode forskningsresultater knyttet til havbruks- og oppdrettsnæringens framtid, slik
            at de kan utvikle seg på en bærekraftig måte og i sameksistens med bl.a. villaksen. Det
            er viktige områder der forskning og kunnskap gir oss bærekraft og mulighet for god
            verdiskaping i tiden framover. 

Så er det slik at ordvalget fra opposisjonen når det gjelder forskningsinnsatsen, er
            blitt betydelig annerledes den siste tiden. Men når Tord Lien prøver å framstille
            forskningsinnsatsen i dette statsbudsjettet som kanskje noe svak, bl.a. med henvisning
            til BIA, blir jeg litt forundret. Det er ingen tvil om at BIA-programmet er økt med 25
            mill. kr i 2010 sammenlignet med saldert budsjett 2009. Det var ingen som i
            utgangspunktet sa at de ekstraordinære midlene som ble lagt inn i BIA, skulle være der
            til evig tid. Så det er en formidabel satsing som ligger på forskning, og BIA er et av
            de programmene som styrkes, og som er særdeles viktig for å få med seg bredden i
            næringslivet. 

En utfordring kan vi likevel si at det er å få med næringslivet fullt ut når det
            gjelder forskningsinnsatsen. En eventuell tilpasning av forskningsinnsatsen eller en
            større grad av tilgjengeliggjøring, markedsføring, vil være viktig for å dra med seg
            næringslivet. 

Det neste er kommersialiseringsfasen. Gode forskningsresultater og god kunnskap som vi
            sitter på, må kunne la seg kommersialisere. Og det trenger mye oppmerksomhet i tiden
            framover. Et område vi er godt i gang på, Oslo Cancer Cluster, som er en klynge med
            kunnskap, sliter kanskje med kommersialiseringsfasene. Det skal vi ha oppmerksomhet på i
            tilknytning til et godt grunnlag for fortsatt styrking av forskningen. 

 Utdanning og kultur henger sammen. Det var vel ikke for ingenting at disse to feltene
            ble drevet av samme departement, inntil Høyre opprettet det første kulturdepartement
            under Lars Roar Langslets ledelse. 

Men Utdanningsdepartementets budsjett er fortsatt viktig for en del enkeltsatsinger på
            nøkkelområder på kulturområdet. Og det er par felter som jeg synes det er viktig å
            trekke frem her, med utdanningsministeren til stede. 

For det første vil jeg peke på håndverksstipendiene for små og verneverdige fag. Det er
            et bitte lite område som administreres av Norsk handverksutvikling. Ja, det er lite, men
            du verden så viktig det er. Vi har ca. 30 utsatte håndverksfag i Norge. Hvis vi ikke
            greier å ta vare på den form for kunnskapsformidling – altså den håndbårne
            kunnskapsformidlingen – har vi tapt i mange sammenhenger som er av stor viktighet for
            kulturlivet, særlig i forhold til kulturarven. Jeg minner om at håndverk som f.eks.
            tørrmuring eller spesialisering innenfor lafting eller draktsøm faktisk er utsatt i vårt
            land. Jeg vil oppfordre Regjeringen til å gjøre stipendordningen permanent, slik at det
            blir mulig å planlegge i forhold til den, og at den også utvides en del. 

Det andre området jeg gjerne vil peke på, dreier seg om hvordan vi driver frem unge
            talenter i vårt land. Vi har hatt en god satsing på kulturområdet. Regjeringen har
            levert på kulturbudsjettet. Det resulterer i at vi innenfor mange områder har fått en
            fremvekst av en veldig spennende generasjon unge talenter. På musikkområdet ser vi at
            disse løfter seg frem. Med Barratt Dues musikkinstitutt i spiss leveres det nå – for å
            bruke et slikt uttrykk – fem kandidater til Menuhins konkurranse innenfor
            strykeinstrumenter. Det er en sensasjon. Det er ingen land i verden som leverer så bra. 

Så har vi felt innenfor dans og andre kunstarter der det er fryktelig vanskelig å nå
            frem, der det er fryktelig vanskelig å få den relevante undervisningen som må til hvis
            man skal greie å løfte seg inn på den internasjonale arenaen, hvis man skal greie å
            velge på øverste hylle. Lærerne er der, kapasiteten er der, men vi greier ikke å bringe
            de ganske få personer som vi snakker om – vi snakker om tre–fem–seks–ti i året – inn i
            disse sammenhengene. Her mener jeg at kunsthøyskolene har et særlig ansvar.
            Kunsthøyskolene ville med letthet kunne lage et opplegg som ville bringe disse personene
            inn i de nødvendige nettverk og gi dem de nødvendige lærekapasiteter. Dette bør
            departementet gjøre noe med. Dette er ikke dyrt. 

 Humankapitalen er innenfor de fleste sektorer den viktigste innsatsfaktoren for
            verdiskaping. Det å sørge for at denne kapitalen har de kunnskapene og ferdighetene som
            trengs, fra grunnskole til høyere utdanning og videre gjennom livslang læring, er
            grunnleggende viktig for at vi som nasjon skal lykkes i utviklingen av
            velferdssamfunnet, av kunnskapssamfunnet, og skape grunnlag for videre verdiskaping. For
            Arbeiderpartiet er en fortsatt satsing på en god offentlig skole der alle har like
            muligheter til læring og aktivitet, viktig for å oppnå dette. 

Norsk skole har de senere årene gjennomgått en rekke reformer. Nå er Kunnskapsløftet
            innført på alle trinn i grunnskolen, men det er viktig å understreke at det tar tid før
            vi ser resultatene av reformen. Derfor er det nødvendig at skolen får tilstrekkelig ro
            og ressurser til å få Kunnskapsløftet til å virke etter intensjonene. Regjeringen
            Stoltenberg har forsterket oppfølgingen av Kunnskapsløftet som Stortinget har vedtatt,
            og vi vil fortsette styrkingen av utdanning og forskning i denne perioden. Det viser det
            budsjettet som behandles her i dag, og også styrkingen av kommuneøkonomien – slik
            Regjeringen Stoltenberg har gjort de siste årene. 

Det grunnleggende er en grunnopplæring av høy kvalitet. Kvalitetsutvikling i
            grunnopplæringen prioriteres derfor høyt i budsjettet for 2010. Vi vil styrke elevenes
            kunnskaper og ferdigheter, og sikre den enkelte elev tilpasset opplæring. Den enkelte
            elev må bli sett og fulgt opp. For å klare dette trenger vi flere lærere og lektorer, og
            vi må frigjøre undervisningstid for lærerne. Det skal vi få til gjennom bl.a. flere
            studieplasser i lærerutdanningen, nasjonalt rammeverk for lærertetthet i skolen, mindre
            undervisningsgrupper, flere yrkesgrupper inn i skolen og ved å styrke læreres og
            skolelederes kompetanse gjennom fortsatt satsing på kompetanseutvikling. Dyktige og
            motiverte lærere er grunnleggende for kvaliteten i skolen. 

Vi har i budsjettet for 2010 også foreslått å bruke 241 mill. kr til å utvide antallet
            undervisningstimer og til gratis leksehjelp. 

Det fokuseres i økende grad både i skolen og i offentligheten på resultatene i skolen
            sett i forhold til score på ulike nasjonale og internasjonale tester. Slike tester kan
            være en god pekepinn på kunnskapsnivå, men kanskje mindre på ferdighetene elevene
            utvikler. Jeg setter spørsmålstegn ved dette til dels ensidige fokus på tester og prøver
            i skolehverdagen i arbeidet med kvalitetsutvikling, og ser fram til et mer helhetlig
            vurderingssystem, som departementet jobber med, som forhåpentlig kan gi den enkelte elev
            bedre tilbakemelding med tanke på å utvikle seg innenfor fagene, enn det de ensidige
            testscorene og karakterene gir i dag. 

Utviklingen av skolen er en kontinuerlig prosess, men vi er på rett vei. Det å gi alle
            like muligheter er noe av det viktigste vi kan gjøre for å styrke humankapitalen vår.
          

 Komiteens leder sa det i sitt første innlegg: Klimakrisa er vår største utfordring. Det
            er nødvendig med tiltak som endrer alles hverdag; vi må gjøre ting på en måte som
            slipper ut mindre klimagasser. Men ikke bare det: Vi må gjøre andre ting. Vi må finne
            andre ting å leve av i framtida. Vi må altså gå fra en svart oljeøkonomi til en grønn
            kunnskapsøkonomi. Det er en utfordring, men det er også en kjempemulighet, særlig for de
            høyere utdanningsinstitusjonene våre. 

Mange har sagt det før: Nasjonalformuen er ikke i Nordsjøen, men den er i hodet og
            hendene til dem som bor her i landet. Derfor er det veldig bra at Regjeringa satser på
            høyere utdanning og forskning, og spesielt forskning innafor klimaområdet. Det er et
            område hvor det er behov for å forsterke satsinga ytterligere seinere. 

Vi står foran en kraftig vekst i ungdomskullene, og det er behov for flere tiltalls
            tusen nye studieplasser. Vi har merket oss kunnskapsministerens signal til
            universitetene og høgskolene om at de må forberede seg på å kunne ta opp flere
            studenter. 

Høgskolene og universitetene er i endring. Mange arbeider med planer om sammenslåing
            til sterkere enheter for å styrke faglig profil og institusjonenes samfunnsoppdrag mot
            regionene – en oppfølging av intensjonene i Stjernø-utvalgets utredning. Det er positivt
            at Regjeringa ønsker å støtte disse prosessene, også med økte tilskudd, som ligger inne
            i budsjettet. 

Det er ikke lett å gjøre høgskolene og universitetene tilfredse. Det er for så vidt
            også deres oppgave alltid å være kritiske. I årets budsjett får de kompensert for
            prisstigninga, men mange har et overheng fra før som sammen med økte pensjonsutgifter
            fortsatt gjør at økonomien er anstrengt for flere institusjoner. De fleste fikk tildelt
            nye studieplasser i forbindelse med revidert nasjonalbudsjett tidligere i år, og i dette
            statsbudsjettet får de enda flere. De tidligere tildelte plassene blir videreført i
            2010, og alle studieplasser er fullfinansierte. Fullfinansiert betyr i denne
            sammenhengen at de får økt basisbevilgning som utgjør 60 pst. av den beregna kostnaden.
            Det øvrige skal da komme som betaling for studiepoengproduksjon. Det siste har gjort at
            noen har hevdet at studieplassene likevel ikke er fullfinansierte. Men det ville være et
            brudd på finansieringssystemet å gjøre det på en annen måte. Det at de må
            forhåndsfinansiere de 40 pst. som først kommer om to år, kan bety en utfordring for noen
            institusjoner hvis det blir snakk om mange nye studieplasser. Jeg oppfordrer derfor
            Kunnskapsdepartementet til i samarbeid med institusjonene å finne løsninger som gjør at
            økonomien ikke setter grenser for en utbygging av nye studieplasser. 

 Arbeidsstyrken er vår viktigste ressurs – det har mange sagt i dag – og den største
            sløsing med ressurser er når vi har arbeidsledighet. Vi har lavest ledighet i Europa. Vi
            skal ikke bevege oss lenger ut av landet enn til Sverige før vi ser tre ganger så høy
            ledighet som i Norge. Det kanskje verste med ledigheten i Sverige er den høye
            ungdomsledigheten, som nå nærmer seg 30 pst. 

Hvert eneste av de tiltakene vi setter inn som forhindrer arbeidsledighet, er selvsagt
            svært viktig for den enkelte, både fordi det gir økt inntekt, og fordi arbeidslivet er
            en viktig arena for sosial integrering. Men yrkesdeltakelse innebærer også en avlasting
            av velferdsstatens langsiktige finansiering. Derfor er høy yrkesdeltakelse så viktig,
            for dette er med på å sikre bærekraften i velferdsordningene. 

Litt forenklet kan vi si at offentlige velferdsordninger blir betalt av dem som er i
            jobb, mens barn, ungdom og eldre er netto mottakere av offentlig finansierte ytelser.
            Når vi vet at det blir flere eldre i de nærmeste årene, samtidig som vi vet at det blir
            store ungdomskull, tilsier dette at vi får utfordringer. 

Det er framtidsrettet å investere i kunnskap på bred front for å møte den demografiske
            utfordringen med eldrebølge og ungdomsbølge og for å sikre den norske velferdsmodellen. 

Vi har de siste årene kontinuerlig utvidet skoledagen fordi det er behov for det.
            Dernest har vi satset på kvalitet i grunnutdanningen, både ved at Kunnskapsløftet er
            innført og senere videreforedlet gjennom St. meld. nr. 31 for 2007–2008, Kvalitet i
            skolen. Vi har satt fokus på læreren og lærerrollen, og endret lærerutdanningen. Vi har
            innført gratis læremidler i videregående skole, styrket rådgivningstjenesten og utvidet
            antall studieplasser. I tillegg har det aldri blitt bevilget mer penger til bygging av
            studentboliger, for å nevne noe. 

Noe av det viktigste vi kan gjøre, er å unngå utstøtingsmekanismene – unngå at noen
            ikke får seg en utdanning og havner utenfor yrkesdeltaking – unngå velferdstapet dette
            medfører. Vi setter inn tiltak i skolen for å unngå dette, basert på analyser gjort i
            forbindelse med St.meld. nr. 16 for 2006–2007, Tidlig innsats. Vi lager ordninger i
            arbeidslivet som legger forholdene til rette for at flere skal kunne etter- og
            videreutdanne seg, nært knyttet til arbeidsplassen, bl.a. gjennom program for
            basiskompetanse i arbeidslivet. 

Barn og unge bruker i hvert fall 13 år på skole. Det er en stor del av livet, og da er
            det viktig at vi har et system som fokuserer på seire istedenfor å skape tapere og
            nederlag. Derfor er det viktig at glede preger utdannelsen – gleden ved å gå på skole,
            gleden ved å lære, gleden ved å ha noe å strekke seg etter, gleden over å være sammen
            med andre – gleden ved livet og gleden ved å ha lyst til å lære mer, hele livet. 

Budsjettet legger til rette for dette. 

 Senterpartiet er opptatt av å stimulere til etablering av ny virksomhet for å sikre
            fornyelse og vekst i økonomien. 

For å få dette til er det svært viktig å stimulere til skaperlyst hos de unge og få
            fram gründerspirene blant dem. Senterpartiet er derfor tilfreds med at støtten til
            organisasjonen Ungt Entreprenørskap videreføres med 11 mill. kr. Bevilgningen skal bidra
            til å skape en kultur for entreprenørskap i skole og utdanning. 

Senterpartiet ser det som viktig at alle elever og studenter på samtlige
            utdanningstrinn får et tilbud om entreprenørskapsutdanning. Vi vil også understreke den
            betydningen entreprenørskap i opplæringen har for å bidra til mer likestilling i
            samfunns- og næringsliv. Jeg viser i denne sammenheng til Handlingsplan for
            entreprenørskap i utdanningen 2009–2014, som Kunnskapsdepartementet, Kommunal- og
            regionaldepartementet og Nærings- og handelsdepartementet sammen har utarbeidet. 

Jeg har sjøl erfaring fra satsing på entreprenørskap blant ungdom, og jeg har sett
            hvilken stor effekt dette arbeidet har for å inspirere de unge til å ville og tørre å
            skape sin egen bedrift. Erfaringene fra Ungt Entreprenørskap viser at det er langt flere
            blant dem som har vært med på etablering av ungdomsbedrift eller studentbedrift, som
            starter egen bedrift i voksen alder, enn blant øvrige. Det at elevene selv får gjøre
            denne erfaringen, bygger ned barrierene for å gå til det skritt selv å etablere egen
            virksomhet. I tillegg får alle de som deltar i ungdomsbedriftene, en forståelse av hva
            det vil si å drive næringsvirksomhet, uavhengig av om de selv starter bedrift. Dette er
            viktig, slik at vi stimulerer til en gründerkultur – kultur for entreprenørskap – og
            ikke bare en kultur med lønnstakere. Jeg er imponert over den innsatsen som gjøres ved
            mange skoler, både blant lærere og elever – og av mentorer i næringslivet. 

Motiverte og engasjerte lærere er viktig for å lykkes i satsinga på entreprenørskap i
            skolen. Det er Senterpartiet opptatt av. Vi er derfor positive til at departementet i
            2010 vil lyse ut midler for å utvikle flere utdanningstilbud og styrke kompetansen til
            fagpersonalet, samt at satsinga på etterutdanning i entreprenørskap for lærere
            videreføres. 

Jeg vil anbefale Stortingets medlemmer å dra på NM for ungdomsbedrifter som arrangeres
            til våren, for virkelig å se hva elevene har klart å få til gjennom et år med
            ungdomsbedrift, og møte de unge gründerne og deres engasjerte lærere. Dette er framtidas
            gründere, og jeg kan love at det vil bli en inspirerende dag for alle som velger å ta
            veien dit, og kanskje kan vi også fra Stortingets side gi inspirasjon for videre satsing
            til unge gründerspirer. 

 Kompetanse er landets viktigste ressurs. Derfor er utdanning så viktig. Den norske
            enhetsskolen har mange kvaliteter. Det skulle bare mangle – vi bruker store økonomiske
            ressurser på skoleverket her i landet. Likevel ser vi også bekymringsfulle trekk når vi
            tar utgangspunkt i f.eks. PISA-undersøkelsene, som måler resultater i ulike fag i ulike
            land. Vi trenger ikke å bruke energi på om målingene er helt korrekte, det holder at vi
            ser til dels store forskjeller, ikke minst i leseferdigheten. 

Å lese er en grunnleggende ferdighet som er en forutsetning for all læring. Brist i
            leseopplæringa gir problemer i alle fag – problemer som vokser etter hvert som eleven
            kommer oppover i klassetrinnene. Hvis en foretok en undersøkelse på drop out-elevene i
            videregående skole, vil en overveiende del av dem som slutter på videregående skole, ha
            for dårlige leseferdigheter. For å bedre kvaliteten i norsk skole må leseopplæringa
            styrkes, ikke bare på småskoletrinnet, men gjennom hele grunnskolen. Ett er å knekke
            lesekoden, noe annet er det å forstå det du leser. Vi må ha en kontinuerlig
            leseopplæring gjennom hele grunnskolen. Elevene må lese mye mer enn de gjør i dag. 

I Vest-Finnmark har kommunene vedtatt en forpliktende leseplan, som angir hvor mye det
            skal leses på hvert trinn gjennom hele det tiårige skoleløpet. På sikt kommer det økt
            fokus på leseopplæring og lesingens verdi når det gjelder å gjøre våre elever bedre og
            mer rustet for framtidig kompetanseheving. Dette er et eksempel på kvalitetsforbedring i
            grunnskolen, som ikke trenger å koste mer, men som er en dreining av innsats mot et
            område som på sikt vil øke kvaliteten i norsk skole. 

Vi har mye god pedagogisk kompetanse i norsk skole. Målrettet innsats vil gi
            resultater. Det å bli sammenliknet med andre land kan aldri gi et helt sant bilde, men
            det gir oss en viktig tilbakemelding som vi må ta inn over oss, til elevenes beste. 

 En av de mange gode merknader i budsjettinnstillingen er å lese på sidene 65 og 66, og
            det er en samlet komité som står bak. Den handler primært om etter- og videreutdanning i
            distriktene, og den inneholder to likeverdige oppfordringer: Den ene går til høgskoler,
            og den andre går til kommuner og fylkeskommuner, for sammen å ta et klarere og sterkere
            felles grep for å legge til rette for videreutvikling av utdanningsaktivitet i
            distriktene. 

Mange driver på denne arenaen i dag – ikke minst Studiesenteret.no, som allerede er
            nevnt av en tidligere taler – og gjør et solid arbeid for nettopp å tilrettelegge for
            slik utdanning, ikke minst høgere utdanning. Det er nå – det er understreket i merknaden
            – behov for en opprydding og ansvarliggjøring for å komme videre. Da er det ikke minst
            viktig å få kartlagt hva som faktisk skjer, hvem som deltar på denne arenaen, osv. 

Et eksempel på interessant utviklingsarbeid når en nå skal lage seg et nasjonalt bilde
            her, er å finne i Oppland. Det bærer navnet Kompetansemotor. Til grunn for dette
            prosjektet lå det en erkjennelse av at det var viktig rent samfunnspolitisk å få et
            system, en arena, en infrastruktur, som hadde som mål å bidra til utdanningsmessig
            likestilling hva gjelder kjønn, alder og geografi, der en var veldig opptatt av å få til
            god kvalifisering for arbeidslivet, for aktiv samfunnsdeltakelse og for innovasjon og
            nyskaping. 

Det vi tok utgangspunkt i i Oppland – jeg var med på det som tidligere fylkespolitiker,
            var doktorgradsavhandlingen til professor Gunnar Grepperud, og det var tre sentrale
            begrep som gikk igjen der. Det var begrepet «motorfunksjon», at en altså skulle se på
            utdanning som et virkemiddel for samfunnsutvikling. Så var det begrepet «meglerfunksjon»
            – dette med å sikre at regionene får mest mulig tilgang til de samme opplæringstilbud
            som de som bor i sentrale strøk, og at man får til kartlegging og forhandling, sikrer
            gjennomføring og får til et møte mellom tilbyder og etterspørrer. Det tredje og siste
            var å få på plass en god møteplass, der studenter får bistand i forbindelse med de
            studietilbudene som de kaster seg over. 

Visjonen var å få til en slags én dør-situasjon inn til voksnes læring i hver region,
            og i Oppland har vi seks ulike regioner. 

Dette har nå virkelig begynt å svinge i innlandet i Oppland. Det er allerede to slike
            møteplasser og karrieresentra på plass, fire nye kommer i løpet av året – og det megles
            og det møtes og det studeres. Bare i høst var det 1 000 voksne som på ulike måter bedrev
            fagskole- eller høgskoleutdanning. 

 Det er et tverrpolitisk ønske om å gjøre den norske skolen best mulig, og at hver
            enkelt elev skal få et tilbud som passer for han eller henne. Så langt er vi enige, men
            når det kommer til virkemidlene, er uenigheten stor. Vi i Arbeiderpartiet, i samarbeid
            med SV og Senterpartiet, bygger i hovedsak vår politikk på fellesrollen, mens
            privatiseringskameratene, dvs. Venstre, Høyre og Fremskrittspartiet, vil ha et frislepp
            av kommersielle skoler. 

Jeg er glad for at Kristelig Folkeparti og de rød-grønne partiene inngikk
            privatskoleforliket i forrige stortingsperiode, noe som gjorde det mulig å stoppe den
            ukontrollerte veksten i kommersielle, private skoler, særlig på videregående skolenivå. 

Ikke nok med at Høyre og Fremskrittspartiet er opptatt av å legge til rette for mest
            mulig privatisering av skolesektoren, offentliggjøring av karakterer er enda et eksempel
            på hvordan de politiske forskjellene er tydelige på dette politikkområdet. 

Mens vi i Arbeiderpartiet er opptatt av en forsiktig grad av offentlighet omkring
            resultater og karakterer, vil Høyre og Fremskrittspartiet gå så langt som overhodet
            mulig i den frie konkurransens navn. Det blir ganske fornøyelig når en ser hvordan
            særlig Høyre og Fremskrittspartiet kjemper imot offentliggjøring av skattelistene.
            Karakterene skal være offentlige og offentliggjøres, men rikfolks inntekter og formuer
            skal ikke offentliggjøres! Ytterligere kommentarer er vel ikke nødvendige; synspunktene
            til Høyre og Fremskrittspartiet på dette området taler for seg selv. 

Konklusjonen blir derfor at høyresidens virkemidler i skolepolitikken, særlig i form av
            privatisering, rangering og konkurranse, bidrar til økte forskjeller og utstøting. Våre
            virkemidler, med fokus på kvalitet og innhold i fellesskolen, tidlig innsats og sosial
            utjevning, vil være langt bedre for å oppnå en god skole for alle. 

Helt avslutningsvis vil jeg også peke på viktigheten av ikke å snakke skolen ned. Jeg
            merker meg at noen representanter fra opposisjonen gjør det samme som i forrige
            stortingsperiode, nemlig å snakke skolen ned. Som gammel håndballspiller og
            håndballtrener er jeg vant til å fokusere på det positive. Det er mange som gjør en
            kjempejobb i norsk skole. Så la oss fokusere på det positive og at norsk skole har et
            utrolig utviklingspotensial, og at den i dag gjør veldig mye bra, istedenfor hele tiden
            å prøve å snakke norsk skole ned. 

 Vi må skape mer hvis vi skal fordele mer. Vi må styrke forskning og utvikling, slik at
            vi kan legge om fra fossil til fornybar energi, til energiøkonomisering, et grønnere
            næringsliv og ikke minst lengre verdikjeder. 

Kompetanse og forskning er avgjørende for at Norge skal kunne hevde seg i den
            internasjonale konkurranse. Kampen om de gode hodene går ikke bare mellom regioner i
            Norge, men vi konkurrerer også med andre land. 

Dette er et viktig innsatsområde for vår verdiskapings- og nyskapingsevne på sikt. Det
            er avgjørende at Norge er attraktivt som studie- og arbeidssted for de beste studentene
            og den internasjonale spisskompetansen. Det er også viktig at bedrifter på ulike måter
            oppmuntres til å videreutdanne arbeidsstyrken og utvikle kompetanse. 

I bunnen må det ligge et utdanningsløp fra grunnskole til universitet, som framhever
            betydningen av kunnskap, også den praktisk rettede kunnskapen, og der det stilles
            tydelige krav og forventninger. 

Næringsrettet forskning og kommersialisering av forskningresultater må gis prioritet.
            Vi må ha en sterk offentlig satsing på forskning, men samtidig dra med næringslivet i
            sterkere grad for å øke forskningsinnsatsen, særlig i små og mellomstore bedrifter. 

I tillegg må offentlig sektor utnyttes bedre til å fremme nyskaping. Offentlig sektor
            har stort potensial til å bidra til økt innovasjon gjennom sin virksomhet. Dette kan
            gjøres gjennom bevisst tenkning ved innkjøp og anskaffelser, økt konkurranse og anbud. 

De små og mellomstore bedriftene har ikke egne forskningsavdelinger, og den offentlige
            innsatsen mot næringslivet i forskningsøyemed må først og fremst rettes mot denne
            målgruppen. 

SkatteFUNN er et godt virkemiddel som kan videreutvikles, slik at flere kan ta
            ordningen i bruk, ikke minst de bedriftene som ikke greier å nyttiggjøre seg den så godt
            i dag, kanskje særlig de små bedriftene. 

Universiteter og høyskoler må i sterkere grad premieres for fruktbart samarbeid med
            næringslivet. Det må finnes gode og sterke forskningsmiljøer i alle landsdeler, hvor det
            stimuleres til samarbeid med bedriftene. I denne sammenhengen er de regionale
            forskningsfondene veldig viktige. Disse vil knytte lokalt næringsliv og høyere utdanning
            tettere sammen med forskningsmiljø. 

Jeg tror at framtidig verdiskaping i langt sterkere grad vil bli bygd på forskning.
            Derfor er jeg og Senterpartiet svært tilfreds med at vi fra nyttår har på plass 6
            milliarder kr til regionale forskningsfond, i tillegg til øvrig forskningsinnsats, som
            også er styrket i dette budsjettet. 

 Alt henger sammen med alt, som vår kjære Gro Harlem Brundtland en gang sa. 

I går behandlet arbeids- og sosialkomiteen vårt budsjettområde her i salen. Det er et
            budsjett som øker enormt i år. Men i motsetning til når f.eks. utdannings- eller
            kulturbudsjettet øker, synes vi det er svært alvorlig med en økning på vårt budsjett. 

Vi har noen alvorlige økninger på trygdesiden. Bare i år øker vårt budsjettområde på
            arbeids- og sosialfeltet med 30 milliarder kr på utgiftssiden. Det er økning i antall
            uføre, og det er tall for forventet sykefravær som er svært alvorlig. Det er vår alles
            hovedutfordring framover. Vi kan ikke sitte stille og se på at så mange støtes ut fra
            arbeidslivet, og vi kan ikke se på at utgiftene til dette spiser opp handlingsrommet
            vårt på alle andre områder. Økningen på vårt område er alvorlig fordi det det handler
            om, er at bak statistikken og tallene befinner det seg folk, tusenvis av folk som av
            diverse grunner ikke er i stand til eller ikke får jobbe, men som kunne gjort det om de
            fikk bedre oppfølging og bedre hjelp. Derfor er økningen på vårt område og estimatene
            for sykefravær alvorlig for disse folkene. Det er alvorlig for bedriftene som mister
            arbeidskraft, og det er alvorlig for staten og samfunnet som helhet. Vi må ta det på
            største alvor. 

Når vi ser på hvem som skjuler seg i økningen i statistikken, ser vi noen
            bekymringsfulle tegn. Det er én gruppe som er overrepresentert, og som øker mest, og det
            er gruppen unge. Det er unge jenter og unge menn i bygg og anlegg. Når ungdomsledigheten
            øker, er det ekstremt bekymringsfullt. Vi vet at unge som går ledig tidlig, har større
            risiko for å havne permanent utenfor arbeidslivet. Tidlig ledighet og det å bli tidlig
            langtidssykmeldt er en port til uførhet blant ungdomsgruppen. Vi fikk nye tall i forrige
            uke som viste at antallet unge uføre øker dramatisk. Vi vet at sykdomsbildet når det
            gjelder ungdomsgruppen, dreier seg om lettere psykiske lidelser. Det burde ikke
            overraske oss, all den tid vi vet at køene i ungdomspsykiatrien er dobbelt så lange som
            i voksenpsykiatrien. 

Men det er ett annet fellestrekk for denne ungdomsgruppen. Det er at svært mange av dem
            har droppet ut av videregående skole. Her må vi sette inn en enorm innsats. Tidlig
            innsats mot drop-out i skolen er kanskje et mer relevant tiltak mot langtidsledighet og
            uførhet blant unge enn mye annet. Jeg er veldig glad for at Regjeringen her har økt
            fokuset på drop-out i skolen og setter inn tiltak. 

I et velferdssamfunn som Norge er det helt uakseptabelt å se på at så mange unge faller
            utenfor arbeidslivet. Derfor må vi fullt ut fokusere på drop-out i skolen. Vi har rett
            og slett ikke råd til noe annet. Det er en helt nødvendig investering i vår viktigste
            ressurs – den unge arbeidskraften vår, de som i framtiden skal sikre verdiskapingen og
            framtidens velferd i Norge. 

 Denne debatten har blitt noe svart og hvit. Når vi diskuterer utdannings- og
            forskningssektoren, kan det noen ganger virke som det er to helt forskjellige land i to
            forskjellige verdensdeler vi diskuterer. Slik er det vel egentlig ikke. Mye er bra i
            norsk skole og utdanning, men i forhold til hvor mye vi bruker, burde vi fått noe mer ut
            i andre enden. Da tenker jeg at mer av det samme ikke nødvendigvis er svaret. 

Så bare til noen oppklaringer: Representanten Tajik sier at Fremskrittspartiet bare gir
            155 mill. kr ekstra til universiteter og høyskoler. Det stemmer ikke. Vi gir 355 mill.
            kr – 155 mill. kr som basis, og 200 mill. kr til utstyr i sektoren. Når det kommer på
            toppen av Regjeringens midler, i en situasjon hvor det først og fremst er
            utgiftsøkningen som er problemet, vil jeg si at det er et betydningsfullt beløp. 

Men representanten Wickholm sammenliknet på en noe overforenklet måte diktanalyse med
            lese- og skrivekunnskaper. Det reagerer jeg på. For når jeg skal ha bilen min på
            verksted, er jeg interessert i at han som tar imot bilen min, er i stand til å lese
            håndboken til bilen, ikke å diskutere det viktorianske hjem rundt forrige
            århundreskifte, og hvorfor Nora forlot sin Torvald – noe jeg er helt sikker på at store
            deler av norsk næringsliv vil være enig med meg i. Å diskutere frafall i skolen uten å
            diskutere teoretiseringen av yrkesfagene, er like meningsløst som å diskutere bruddet
            mellom Torvald og Nora uten å diskutere kjønnsroller i det viktorianske hjem. 

Så sier representanten Aasland at BIA-programmet blir forsterket og videreført. Men han
            svarer ikke på spørsmålet. På ordre fra Trond Giske har Forskningsrådet videreført alle
            prosjektene i BIA gjennom kriseåret 2009. Konsekvensen er at ingen nye prosjekter kan
            igangsettes i 2010. De tekniske instituttene og konkurranseutsatt industri i Norge er
            under sterkt press. Alt det pratet som kommer fra de rød-grønne representantene om hvor
            viktig de synes at konkurranseutsatt industri er, blir noe meningsløst i lys av dette. 

På toppen av det hele gir nå et stort flertall i denne salen sin tilslutning til at
            instituttene også skal skattlegges. Det er noe som det har vært debatt om fram til i
            dag, og som enkelte byråkrater har tatt initiativ til, men som Stortinget i dag for
            første gang gir sin tilslutning til. Det finner jeg å være noe paradoksalt. 

Så sier representanten Ljunggren noe jeg er helt enig i, nemlig at skolen skal utjevne
            sosiale forskjeller. Det gjør den ikke i dag. Så sier hun at den offentlige skolen skal
            fremme talenter. Jeg håper vi en vakker dag får se at den offentlige skolen fremmer så
            store talenter at vi får se en statsminister som har utdanning fra det offentlige. 

 Verda blir stadig mindre. Orienteringa i samfunnet blir stadig meir internasjonal.
            Dette heng m.a. saman med bruken av informasjonsteknologi, endringar i verdshandelen, og
            at folk reiser mykje meir enn før. 

Det gamle slagordet om at kunnskap er makt, gjeld framleis. Faktisk har det aldri vore
            meir openbert enn i dag, vil eg påstå. Eg er klar over at den enkelte sine føresetnader
            for å tileigne seg kunnskap vil vere ulike, men likevel må me alle vere klar over at
            utdaning og kompetanse er sjølve grunnlaget for at den enkelte får seg arbeid og trygge
            kår. Den makta som ligg i kunnskap, bør også føre med seg eit ansvar. Unge menneske som
            startar eit utdaningsløp, har ressursar, er kreative og har ulike eigenskapar og
            interesser i eit stor fagleg spenn, som dei unge må utnytte. 

I alle samfunn finn me eit vondt «virus», nemleg «hetsviruset». Det slår ut når me
            minst ventar det, både i form av mobbing og rasisme. Derfor må me vaksinere oss mot det
            – me må førebyggje. Det viktigaste våpenet mot «virus» er kunnskap. Me kan gjere dei
            rette vala dersom me har innsikt. Har ein kunnskap, er det lettare å forstå og lettare å
            tolerere. Utan kunnskap kan ein ikkje like lett skilje mellom det som er rett og gale.
            Kunnskap er grunnlaget for sunn fornuft. Derfor er òg kunnskapen den sterkaste
            samfunnsomformande krafta. 

Med den rivande teknologiske utviklinga som vårt samfunn opplever og står overfor, og
            med til dels dramatiske endringar i familie- og samfunnsliv, er kanskje
            utdaningspolitikken det aller viktigaste politiske verktøyet me har både for å motverke
            ulikskap, som følgje av nye rammevilkår, og ikkje minst for å skape arbeid og tryggleik
            for alle. Kunnskap er ikkje lenger berre ein innsatsfaktor, den er i høgste grad blitt
            ein rein konkurransefaktor. 

Lat meg avslutte med å snakke litt om forsking. Med den næringsstrukturen me har i
            dette landet, er offentleg finansiert forsking heilt nødvendig, både for å lyfte den
            kunnskapsutfordringa me står framfor, og for å utløyse auka verksemd i næringslivet.
            Forsking er viktig for næringslivet, fordi dette skaper både nye produkt og nye
            arbeidsplassar. Ikkje alle bedrifter er i stand til å prioritere slikt utviklingsarbeid.
            Derfor kan det ta tid å omstille næringslivet. Dersom me er villige til å intensivere
            enda meir næringsretta forsking, vil også små og mellomstore bedrifter ha store
            moglegheiter i den harde internasjonale konkurransen. Kunnskapsutvikling basert på
            forsking av høg kvalitet er verdifullt i seg sjølv, samtidig som det er ein føresetnad
            for den vidare utviklinga i samfunnet. 

 Kirken er en del av denne debatten. I Arbeiderpartiet er vi opptatt av å ha en åpen og
            inkluderende folkekirke. Det har vært mange viktige og lange prosesser for å strekke seg
            mot et slikt mål, og det er sterke følelser i sving når slike prosesser settes i gang. 

Kirken er Guds hus, og Kirkens folk har som oppgave å formidle Guds ord. I Kirken skal
            man også kunne få Guds velsignelse. Det blir derfor skremmende for meg når man ser
            hvordan noen prester i dag opererer fritt med diskriminerende holdninger i sitt virke.
            Jeg tenker da spesielt på oppslagene denne uka rundt presten i Borgund kirke på Sunnmøre
            som ikke ville døpe et barn fordi det har lesbiske foreldre. Jeg tror ikke Den norske
            kirke er tjent med at man har prester som ekskluderer folk fra å være Guds barn. Jesus
            møter alle typer mennesker på en inkluderende måte og med stor nestekjærlighet. Slik jeg
            ser det, skjuler denne presten seg bak sin egen smålige holdning. 

Den norske kulturarven tilhører den kristne tro. Men en av årsakene til at det er en
            økende gruppe som melder seg ut, kan nettopp være at det finnes eksempler på prester som
            dette, der ansatte i Kirken tydeligvis har problemer med å ha respekt overfor det folket
            man skal tjene. I Arbeiderpartiet har vi vært opptatt av at alle får like muligheter.
            Det må også gjelde i Kirkens rom. Jeg mener det er svært kritikkverdig at konservative,
            fordømmende prester skal kunne drive på en måte som ligner mer et privatpraktiserende
            foretak enn en statskirke. I dagens samfunn er folk godt opplyst og finner seg ikke i
            slike overtramp. Ut fra en teologisk begrunnelse straffer man altså barnet for noe man
            mener de voksne gjør feil. Den saken er nok en god grunn for å få på plass et system som
            kan sørge for sanksjoner som bidrar til at denne type handlinger ikke lenger kan
            forekomme. 

Jeg er medlem i Den norske kirke, og nettopp derfor forbeholder jeg meg retten til å si
            fra når jeg oppdager kritikkverdige forhold i Kirken. Denne saken viser at det fortsatt
            finnes prester i statskirken som er i utakt med utviklingen i det norske samfunnet for
            øvrig. Det er viktig at folk ikke opplever å bli satt flere tiår tilbake i tid når man
            går inn kirkedøra. Heldigvis er dette unntakene, men det er et eksempel som viser at vi
            fortsatt har en jobb å gjøre for at Kirken skal være en plass for alle. 

 Jeg merket meg at temperaturen økte litt under noen av innleggene som kom i sted, og
            det synes jeg er kjempebra. Det er viktig at vi både kan ha et godt samarbeid og en
            idédugnad, slik vi hadde i interpellasjonsdebatten på mandag, men at vi også tør å
            markere de store, viktige skillelinjene og kampsakene. Jeg ble veldig positivt
            overrasket over at representanten Wickholm har funnet det interessant å lese mitt
            innlegg i den lokale partiavisen. 

Jeg registrerer at i denne debatten hersker det stor uenighet, og også inkonsekvens,
            når det kommer til friskoler, spesielt innenfor regjeringspartiene. Representanten
            Tingelstad Wøien sa langt på vei i sitt innlegg at private skoler var helt greit når de
            kom som erstatning for offentlige, nedleggingstruede grendeskoler. Private skoler er
            altså bra nok for oss som er fra bygda, men for dårlige for byene. 

Videre ga representanten Hadia Tajik i sin replikk til representanten Lien uttrykk for
            frykt for religiøs segregering ved religiøse skoler – dette samtidig som hennes eget
            parti er en del av en regjering som – kun – ønsker å åpne for nettopp alternative
            pedagogiske skoler eller religiøse skoler. Og representanten Aasen tok opp at alle
            skulle ha rett til en god utdanning og skole, hvor lommeboka ikke skulle avgjøre –
            samtidig som Arbeiderpartiet viderefører en økonomisk forskjellsbehandling av private og
            offentlige skoler, som tvinger private skoler til nettopp å ta foreldrebetaling.
            Regjeringen har slik lagt opp til et system hvor den offentlige skolen er middelmådig,
            og hvor de rike og privilegerte – med f.eks. statsrådslønn eller bedre – kan kjøpe seg
            ut av den offentlige skolen og inn i private løsninger. 

Jeg ser det her som formålstjenlig å komme med et nytt sitat, denne gangen av
            Bjørnstjerne Bjørnson: «Å leve et konsekvent liv, ville noe i verden, ville det med
            alvor – det koster.» 

Heldigvis er vi i Fremskrittspartiet rike – ikke på penger, men på styrke, mot og
            vilje. 

 Eg kunne hatt lyst til å kommentere siste talar, men eg skal halde meg til manus. 

Regjeringa fremmar eit offensivt forskingsbudsjett, og det er veldig mange sider av det
            forskingsbudsjettet som det kunne ha vore interessant å kommentere, ikkje minst satsinga
            på grunnforsking, som er basisen for all høgare utdanning og forsking. 

Men som medlem av næringskomiteen vil eg ta opp ei sak som eg synest er spesielt viktig
            for utvikling av norsk næringsliv og samfunnsliv, og det er satsinga på forskingssenter
            for miljøvennleg energi. Programmet blei starta i inneverande år, og no er det etablert
            åtte geografisk distribuerte senter for fornybar energi, energiøkonomisering og
              CO

2

-fangst. Sentra representerer det fremste innan norsk forsking på sine
            område. Gjennom dette programmet har Regjeringa og Forskingsrådet klart å samle
            forskingsmiljøa til eit felles krafttak for klimaet og for framtidsretta
            næringsutvikling. Forskingsmiljø i ulike delar av landet samlast om felles
            problemstillingar og felles mål. Det skaper forskingsmiljø med større tyngd enn det kvar
            enkelt institusjon kan klare å skape, og det lyfter oss i den internasjonale
            konkurransen. Eg har sjølv hatt gleda av å vere med på oppstarten av eit av desse
            sentra, og eg har sett den entusiasmen som programmet har skapt på tvers av
            institusjonsgrenser og geografiske avstandar. 

Sentra har etablert tett samarbeid med dei fremste internasjonale forskingsmiljøa på
            aktuelle område. Her har Noreg teke eit grep som kan gi oss ein leiande posisjon innan
            miljøteknologi og på sikt gjere oss uavhengige av oljeøkonomien og av oljenæringa. 

Forskingssentra for miljøvennleg energi har også brei oppslutning frå næringslivet. På
            Sørlandet har både leverandørindustrien, prosessindustrien og energiverk engasjert seg
            sterkt. Det er slik samhandling vi treng om vi skal klare å utvikle ein framtidsretta,
            kunnskapsbasert næringspolitikk. Godt og tillitsfullt samarbeid mellom industrien og
            forskingsmiljøa er viktig for framtida og for å få gode resultat. Derfor er det viktig
            at vi har eit sterkt teknologisk forskingsmiljø i dei delane av landet der vi har eit
            sterkt og framtidsretta næringsliv. 

Sentra satsar også på forskarutdanning, som er ein føresetnad for å bygge framtidige
            forskingsmiljø. Dermed knyter vi den viktige alliansen mellom grunnforsking og anvend
            forsking, noe ein ofte har lett for å gløyme når ein snakkar om anvend forsking. 

Stortinget har grunn til å glede seg over at det la grunnlaget for denne satsinga
            gjennom klimaforliket. Og Regjeringa har grunn til å glede seg over at dei har
            implementert programmet på ein veldig vellykka måte. 

 Det skandinaviske språkfellesskapet er limet i det nordiske samarbeidet og en
            fantastisk ressurs som det er viktig å ta vare på. Det å ha en felles forståelse i
            Skandinavia er et kulturelt anliggende som åpner for samarbeid innenfor en bredde av
            samfunnssektorer, og det er et språkfellesskap som det er viktig å bygge videre på, ikke
            minst i forhold til en språklig og økonomisk strategi med hensyn til globaliseringen i
            verden. Skandinavia er i denne sammenheng en region som i utvidet forstand også omfatter
            det nordiske. 

Til den nordiske samarbeidsministeren vil jeg si at det er et godt tips for Regjeringen
            å gå tilbake til den nordiske språkdeklarasjonen for å minne seg selv om hvilke
            ambisjoner den legger opp til. 

Slik Regjeringen håndterer det nordiske språkarbeidet, later det til at man ser på
            dette som ensidig å være et anliggende for undervisningssektoren. Det er det ikke. Men
            undervisningssektoren er viktig, og skolen er viktig. Det er meg bekjent slik at det
            skandinaviske språk har falt ut av læreplanen for lærere. Det er et veldig dårlig
            utgangspunkt for å styrke skandinaviske språk i skolen. Jeg mener det vil være viktig i
            det videre arbeidet, også innenfor undervisningsdepartementets rammer, å stramme opp
            innsatsen med hensyn til svensk og dansk, når det gjelder – i det minste – å få det inn
            i læreplanen for lærerne, men også når det gjelder den undervisningen som faktisk gis i
            skolene og det arbeidet som ligger mellom skoler, som handler mer om å skape
            møtepunkter. 

Så har jeg lyst til å avlegge pilegrimstemaet en visitt. Regjeringen satser jo på
            pilegrimsvandring, og har gjort satsinger over kulturbudsjettet i forhold til det. Til
            kirkeministeren vil jeg si at man – når man arbeider med dette – ikke må glemme at
            pilegrimsvandring først og fremst er en metode i aktiv trosutvikling. Dette er ikke en
            kommersiell overskrift for en slags vandringsrute som først og fremst er rettet inn mot
            lokal overnatting og hotellbedrifter. Dette handler om mennesker som søker erkjennelse
            på en spesiell måte og i et trosperspektiv. Det må det tas hensyn til når man utvikler
            denne leden, med hensyn til hva det betyr når det gjelder priser, når det gjelder
            tilgjengelighet, når det gjelder åpningstider – hele dette bildet må ha sitt utspring i
            Kirken, ikke i et kommersielt prosjekt, som man kan få inntrykk av når man følger med i
            Regjeringens øvrige prioriteringer på det feltet. 

 Forsking er kanskje noko av det viktigaste vi brukar ressursane våre på. Norsk
            næringsliv og norsk forsking er på fleire område verdsleiande, og dette er eg stolt av.
            Eg vil i dette innlegget konsentrere meg om den næringsretta forskinga og mangelen på
            registrering av næringsretta forskingsarbeid. 

Vi veit at det går føre seg mykje forsking ute i næringslivet kvar einaste dag. Men det
            er dessverre slik at mykje av denne forskinga ikkje vert registrert som forsking i det
            heile. Ofte startar nye prosjekt, nye utfordringar, nye løysingar med ei avtale mellom
            bedrift og tingar eller kunde. Begge partar fokuserer mykje på å løyse utfordringa. Dei
            går i gang, prøver og feilar. Oftast endar det opp med eit nytt produkt som i mange
            tilfelle er i verdstoppen teknologisk. Begge partar, som no har lagt ned hundrevis av
            arbeidstimar og ofte hatt store investeringar, er nøgde med resultatet og stolte av det
            dei har fått til. Det som dei gløymer å tenkje over, er at dette er næringsretta
            forsking, utvikling og nytenking som absolutt burde vore registrert og innmeldt som
            forskingsprosjekt. 

Når vi så høyrer at næringslivet vårt forskar for lite, vert eg litt betenkt. Vi må få
            til ein dialog med næringslivet, der all forsking og utvikling av nye prosjekt vert med
            i forskingsrekneskapen/statistikken. Får vi dette til, trur eg vi fort vil sjå at
            næringslivet vårt kvar einaste dag driv med forsking. Eg trur også vi vil sjå at det vil
            lyfte Noreg som forskingsnasjon enda nokre hakk. Får vi dette til, er eg overtydd om at
            målsetjinga vår om forskingsinnsats langt på veg er innfridd. 

 La meg først begynne med å si at jeg er glad for at privatskoleforliket står fast. Jeg
            er glad for de signalene Regjeringen gir, og jeg er glad for at ikke disse skolene
            lenger er kasteball i den debatten som enkelte har prøvd å trekke opp i dag. Jeg er også
            glad for at kirkeforliket står fast, at det er så understreket at man vil følge opp, og
            at vi sammen skal følge opp det som den forrige komiteen og det forrige stortinget
            klarte å komme til enighet om. 

Jeg har også lyst til å kommentere at Fremskrittspartiet sier at erfaringene fra
            prostereformen er «overveiende positive» og der står sammen med resten av komiteen,
            unntatt Kristelig Folkeparti. Men jeg registrerer også at i merknader og i innlegg
            forteller man om alt som er vanskelig ved gjennomføringen av denne reformen. Det er
            nettopp Kristelig Folkepartis poeng. Hensikten med reformen er positiv, men på grunn av
            manglende påfyll av stillinger har den gitt store utfordringer ute. 

Statsråd Kristin Halvorsen lurte på om Kristelig Folkeparti bare argumenterte med at vi
            ville ha mer praktisk tilnærming, og dermed kutte alle timene. Nei, hovedpoenget vårt er
            at vi ønsker flere lærere istedenfor flere timer. Derfor har vi lagt det inn i
            kommunerammene og ikke inn i den timeøkningen som Regjeringen har gått inn for. Flere
            timer til norsk, matte og engelsk, som er de fem timene som ble påført i forrige runde,
            er ikke en mer praktisk tilnærming i skolen. Slik at dette, sammen med introduksjonsåret
            som Kristelig Folkeparti ønsker å ha for nye lærere, tror jeg det vil kunne gi en god og
            spennende skole. 

Så spurte representanten Wøien om hvor jeg hadde det fra at arbeidslivsfaget ikke skal
            føre til studiespesialiserende mål. Da tenkte jeg: Har jeg lest feil en sein kveld, la
            meg stille forsiktig på siden. Men nå har jeg hentet det fram, og det står på side 26 i
            St.meld. nr. 44 for 2008–2009, Utdanningslinja: 

«Krav til kompetanse i annet fremmedspråk vil fremdeles gjelde for å få vitnemål fra
              studieforberedende utdanningsprogram i videregående opplæring.» 

I tillegg står det: 

«I den forbindelse vil regjeringen vurdere om faget også kan gis som tilbud til
              elever som ønsker 2. fremmedspråk.» 

Det vil si at dette er ikke å gjeninnføre valgfagene i ungdomsskolen, men det er å lage
            et system hvor man ikke har en mulighet til å gå videre på studiespesialiserende. 

Til Tor Bremer, som sier at det eneste opposisjonen kommer med er mer penger, mer
            penger, og at det ikke er det det handler om. Nei, men sektoren var ganske sjokkert da
            svaret fra denne regjeringen var at det var mindre penger som var løsningen. Vi har
            omprioritert, og vi bruker penger på en helt annen måte. Den totale økonomien har vi
            klart å få til å gå opp i vårt budsjett, som vi i finansdebatten fikk ros for var
            ordentlig og ryddig. 

 Jeg vil gjerne bidra med en oppklaring og en utfordring til Fremskrittspartiet. For det
            første forstår jeg at representanten Lien håpet å ta meg i faktafeil i stad, men jeg sa
            vitterlig at Fremskrittspartiets 155 mill. kr gikk til basis. Det kan han godt også
            sjekke i referatet. Noen vil kanskje mene at representanten Lien bør være et bedre
            forbilde for norske skolebarn, og konsentrere seg når andre snakker. 

Det andre er at jeg gjerne vil ta opp et paradoks i Fremskrittspartiets merknader i
            innstillingen. De skriver der at de vil kutte alt i samiske tiltak, og at de vil legge
            ned Sametinget. De vil også kutte i ordningen som sikrer unge asylsøkere i mottak
            grunnskoleopplæring. Dette er kutt som rammer urbefolkningens rettigheter og små barns
            muligheter til utdannelse. Jeg har alltid trodd at Fremskrittspartiet ønsket å framstå
            som et lov og orden-parti, men sånne kutt i helt grunnleggende rettigheter er mest
            sannsynlig i utakt med norsk lov. Minoriteters og urfolks rettigheter er også
            menneskerettigheter. Å sikre urbefolkningens muligheter til å ta vare på sin kulturarv
            og å sikre barn i mottak en grunnleggende utdannelse er også en del av demokratiet. 

Derfor lurer jeg på hvorfor Fremskrittspartiet ser ut til å ha så liten respekt for
            norsk lov, menneskerettighetene og demokratiet. I så fall kan det jo virke som at
            Fremskrittspartiet er helt i utakt med sentrale norske verdier. 

Jeg har også bitt meg merke i at Fremskrittspartiet etter forrige sametingsvalg fikk
            inn tre representanter i Sametinget. Det er litt som å kjøpe seg en leilighet i en blokk
            som man selv har tenkt å rive. 

Jeg registrerer at Fremskrittspartiet mener at tiltak knyttet til enkelte deler av
            befolkningen, som samer eller minoriteter, er «uønsket særbehandling». Det virker som om
            de tror at samene eller minoritetene på denne måten får særfordeler, mens det tiltakene
            egentlig handler om, er grunnleggende rettigheter og å avhjelpe særulemper som gruppene
            måtte være utsatt for. 

 Jeg synes det er forfriskende med skarpe debatter, men jeg vil ha ærlige debatter. 

Jeg tror kanskje jeg er blant dem her i salen som har best kompetanse på Høyres
            skolepolitikk, og jeg synes da det er beklagelig at jeg i dag har måttet ta
            kunnskapsministeren i å snakke usant om hva som faktisk er Høyres politikk. Og gale
            påstander blir ikke mer riktige av at flere rød-grønne representanter går opp hit og
            kommer med gale påstander om Høyre. Høyre har aldri vært for rangering, og Høyre har
            aldri vært for kommersialisering av skoler. 

På mange måter er dagen i dag nesten en historisk dag i Stortinget, når
            regjeringspartiene nærmest har konkurrert om å komme seg opp på denne talerstolen og
            bekjenne seg til Kunnskapsløftet. Det trengs, for nå trenger vi virkelig en
            kunnskapsmobilisering i norsk skole. Dagens TIMSS-resultater i realfag er lite hyggelig
            lesning og en ny påminnelse om at vi jammen har litt av en jobb å gjøre. Det å sette ord
            på problemer i norsk skole, kan ikke være svartmaling. Jeg mener at vi gjør både norsk
            skole og norske elever en stor bjørnetjeneste og urett dersom vi ikke forholder oss til
            de faktiske utfordringer vi har i skolen i dag. Satsingen på grunnleggende ferdigheter
            var og er riktig, og det kanskje aller viktigste bidraget til å forberede barn og ungdom
            på senere utdanning og yrkesaktivitet i voksen alder. 

Skal vi komme frafallet til livs i videregående opplæring, må vi sørge for at elevene
            kommer fra grunnskolen med de nødvendige kunnskaper og ferdigheter om bord. Skolen må
            dessuten på alle trinn ta tilpasset opplæring mer på alvor. Elever som ikke er A4, må
            slippe å bli presentert for A4-løsninger. Samfunnet har ikke råd til å miste framtidig
            verdifull arbeidskraft, derfor må skolen i enda større grad møte elevene som
            enkeltindivider, og med den nødvendige ydmykhet og fleksibilitet som det krever.
            Metodefriheten for lærerne er en stolpe i dette viktige arbeidet. 

Høyre er også opptatt av å gjøre undervisningen mer konkret og praktisk. Vi har
            foreslått mer bevilgninger til vitensentrene. Jeg vil også peke på Newton-rommene, som
            er til stor inspirasjon både for lærere og elever – og er viktige inspirasjonskilder og
            arnesteder for framtidige realfagskandidater og forskerspirer. 

Så til det forslaget som Høyre har lagt fram i dag om å reversere endringer i
            karaktersetting. Jeg tror alle her er opptatt av at vi skal gi best mulig tilbakemelding
            til elevene. Jeg er selv lærer, og jeg er vant med å gi utfyllende tilbakemelding på
            større prøver. Men den nye bestemmelsen innebærer jo at enhver liten prøve skal ledsages
            av mye skriftlige kommentarer fra lærerne. Det er dét Høyre vil til livs. Vi er tilfreds
            med at regjeringspartiene sier at forslaget kan oversendes, og håper det betyr at
            statsråden vil gripe fatt i det. 

 Presidenten vil bemerke at å uttale at noen snakker usant, så avgjort er i grenseland
            for hva som er gode parlamentariske uttrykk. 

 Det kan se ut som at vi klarer å bli ferdig med debatten før klokken 16. Jeg har et
            par–tre kommenterer til dagens debatt. 

For det første vil jeg understreke noen påstander som har kommet etter mitt første
            innlegg i dag, og det handler om Venstres replikker bl.a. i replikkordskiftet etter Tora
            Aasland. Jeg har ikke varslet kraftige kutt i universitets- og høyskolesektoren. Jeg har
            ikke sagt at den sektoren kommer til å «blø». Det vil bli satset på elever og studenter,
            skoler, universiteter og høyskoler i årene som kommer. Det står i Soria Moria II, og det
            er det ingen tvil om at kommer til å bli en realitet. Men mitt poeng var at det kommer
            til å bli trangere offentlige budsjetter, trangere enn det vi har vært vant til.
            Handlingsrommet vil avgjøres litt av hvordan vi klarer å håndtere sykelønn, uføretrygd
            og hele velferdsbiten, som representanten Trettebergstuen var inne på. Men det vi skal
            igjennom de neste årene, betyr at heller ikke høyskole- og universitetssektoren blir
            skjermet for omstillinger og endringer. Det var mitt hovedpoeng. 

Dernest har representanten Hanekamhaug tatt opp privatskolene og gjentatt at det er et
            linjeskifte, endringer og noe usammenhengende i regjeringspartienes politikk. Jeg synes
            heller tvert imot, vår politikk er høyst klar. Vi er mot kommersielle privatskoler, men
            vi ønsker alternative undervisningsopplegg i privatskoler som har det. Men
            Fremskrittspartiet har på sin side kommet med forvirrende svar på spørsmål, for slik jeg
            har forstått det, ønsker ikke Fremskrittspartiet elevbetaling i private skoler, og de er
            uklare rundt utbytte hos skoleeier. I forrige periode var Fremskrittspartiet både for
            skolepenger og for utbytte. Det er mulig det er et linjeskifte på gang, men det er
            uklart. 

Så til slutt debatten om Ibsen. Jeg synes det er bra, uansett hva slags utdanning man
            tar, hvilken skole man går på, at man vet hvorfor Nora gikk. Det å kunne sin Ibsen
            handler ikke om hva slags utdanningsnivå man er på. Ibsen er allmenngyldig uansett
            kultur, uansett utdanningsbakgrunn, uansett hvilket land man bor i, og hvilken tid man
            lever i. Veldig mye Ibsen er bra. Det handler nemlig om et interessant skille, muligens,
            for det er ikke slik at folk som velger yrkesfaglig utdanning, har tyngre for det når
            det gjelder Ibsen eller annen teori. Men det det handler om, som vi kanskje er inne på,
            er at hvis man ikke er interessert og synes at noen fag er kjedelige, stiller det mye
            større krav til pedagogikk, i motsetning til hvis man er svært interessert i skolefag.
            Da er kravene til læreren kanskje mindre, når det gjelder det pedagogiske innholdet. Det
            er en mer interessant debatt enn om hvem som skal få lov til å lære seg sin Ibsen. 

 Jeg hadde kunnet komme med noen poeng her om hvor viktig det er med BKA-satsing, og
            hvor horribelt det er at Høyre og Fremskrittspartiet kutter i bevilgningene til
            Utdanningsforbundet, men jeg ble beskyldt av representanten Lien for å ha en
            overforenklet tolkning av Hanekamhaugs innlegg i valgkampavisen for Møre og Romsdal. Jeg
            vet ikke, men å la dem få kokebok, hammer og voltmeter er vel en grov overforenkling i
            seg selv. 

Lien sier noe interessant. Han sier han vil ha mekanikere som kan lese manualer, ikke
            diskutere Ibsen. Vel, det er en ganske stor ideologisk forskjell mellom undertegnede og
            representanten Lien. En av grunnene til at Et dukkehjem fortsatt spilles, er vel at det
            fortsatt er relevant. Nora ville f.eks. realisere seg selv. Hun ville ut av et forhold
            hvor hun var av feil grunner. 

Utdanning handler jo nettopp også om dette – å realisere seg selv, ta egne valg, kunne
            gå ut og gjøre noe annet. Jeg vil ha bilmekanikere med samfunnsforståelse. Jeg tror, som
            representanten Aasen sa, at vi får et bedre samfunn når vi har bilmekanikere som vet
            hvorfor Nora gikk. 

Ibsen er en samfunnskritiker av rang. Å begrense den arven til bare noen av dem som er
            aller flinkest fra før, er å frarøve de ungdommene som ikke får delta i den, en viktig
            erfaring og en del av deres kulturarv. Jeg mener at man står bedre rustet til å leve
            livet sammen med noen man er glad i, f.eks., når man står med Ibsen i hånda, enn om man
            står med bare hammer og kokebok. Men Fremskrittspartiet er kanskje fornøyd med et
            Utdannings-Norge som produserer folk som kan lese manualer, så lenge de kan lese
            manualene til Tord Lien. 

Ibsens kritikk er kanskje ikke så lite relevant som vi tror. Kanskje ser vi også noe av
            kritikken av kjønnsrollene her i dag, når det er representanten 

Tord

 Lien som må opp og forsvare innlegget fra 

Mette


            Hanekamhaug i hennes lokalavis i valgkampen. 

 I det første innlegget mitt var det eit poeng for meg at det trass i støy frå
            opposisjonen, minst på høgd med helikopterstøyen i samband med Barack Obama utandørs,
            enda opp med relativt stor einigheit i den overordna politikken for sektoren. Men på
            nokre område var det antydning til diverse politiske krumspring. Dette skal eg belysa no
            i innlegget mitt. 

Framstegspartiet har nokre påplussingar i budsjettframlegget sitt. Det er for så vidt
            greitt nok. Men det som ikkje er greitt nok for oss, er at dei har tenkt å finansiera
            dette ved å senda rekninga over til småbarnsforeldra ved å plussa på taket for
            eigenbetalinga i barnehagane. Dette har ikkje småbarnsforeldra våre fortent. 

Men det største og mest dramatiske framlegget når det gjeld forskings- og
            utdanningspolitikken, blir synleggjort med det totale kuttet i dei regionale
            forskingsfonda. Desse forskingsfonda er tenkt å vera sjølve ryggrada i det framtidige
            utviklingsarbeidet vårt. Dette utviklingsarbeidet har fylkeskommunane hovudansvaret for
            og vil i framtida bli mykje meir forskingsbasert enn det er i dag. Difor er desse
            regionale forskingsfonda avgjerande viktige i dette arbeidet. Poenget med
            regionalisering av ein del av forskingsmidlane er faktisk å setja søkjelyset på ei anna
            kunnskapsutvikling enn det som blir prioritert ut frå ein nasjonal ståstad. 

Eg tillèt meg å nemna nokre eksempel frå Vestlandet for å illustrera poenget lite
            grann. Me snakkar om forsking som er knytt til næringsutvikling knytt til akvakultur, og
            då kan ein nemna Vestlandsprogrammet for nye oppdrettsartar. Eg kan nemna i fleng: Fjord
            Norge si satsing på reiseliv, kunnskap om fjordsystema våre, fjordsystem som folk frå
            heile verda kjem til Noreg for å sjå på, og som me kan null og niks og ingenting om. Me
            snakkar om bær og frukt innanfor landbruket, og me snakkar om fornybar energi. Me
            snakkar om bruk av verna område som verdsarvområde, og me snakkar om nasjonalparkane
            våre. 

Dette var eit lite bukkeritt over dei mest aktuelle forskingsområda regionalt på
            Vestlandet. I andre landsdelar kan det vera andre viktige tema. Men det tragiske er at
            denne viktige forskinga for den regionale utviklinga og for den framtidige verdiskapinga
            i landet vil Framstegspartiet, og delvis òg Høgre, flata ut. Det som undrar meg, er at
            Framstegspartiet og Høgre i mange samanhengar er tilsynelatande ærleg opptekne av
            næringslivet sine moglegheiter og rammevilkår. Det store paradokset blir då: Kvifor vil
            ikkje Framstegspartiet bidra til å utvikla næringsmiljø og bedrifter ute i landsdelane
            våre? Ser ikkje Framstegspartiet og Tord Lien frå Nordland at dei ulike landsdelane ofte
            har ulike næringsgrunnlag (presidenten klubbar), ulike fortrinn og vidt forskjellige …
            (presidenten klubbar). 

 Presidenten ber representanten respektere den tilmålte taletiden. 

 Som mangeårig leder for Grimstad – dikternes by, med bakgrunn i Hamsuns og Ibsens liv i
            byen, var det fristende å ta en annen debatt nå, men jeg skal gå tilbake til manus. 

Statsråd Aasland lurer på hvorfor Høyre er så misfornøyd. Jo, ganske enkelt fordi
            virkelighetsforståelsen vår samsvarer med den sektoren har gitt tilbakemelding om. 

Jeg vil også nevne noen ekstra enkeltutfordringer. Universitetet i Stavanger og
            Universitetet i Agder er de nyeste universitetene. De har bedt om og ventet på en
            gjennomgang av finansieringsordningen. De forventes nemlig å levere på linje med de
            øvrige universitetene, mens de fortsatt får basisbevilgninger med bakgrunn i de
            tilskuddene de hadde som høyskoler. Videre finansiering blir justert i forhold til hva
            de leverer. Med et atskillig dårligere utgangspunkt blir det vanskelig å nå opp. Dette
            kan fort bli en selvforsterkende, negativ spiral. Regjeringen har nå konkludert med at
            det ikke er grunnlag for å gjøre endringer i finansieringsordningen. Regjeringen
            sementerer altså en forskjell mellom universitetene. 

En annen utfordring er manglende vedlikehold. På Ås er det i dag en bygningsmasse som
            er så dårlig vedlikeholdt at deler av bygningene måtte stenges, av sikkerhetsmessige
            grunner. Manglende satsing på bygg fører altså til at antall studieplasser må reduseres. 

Så må jeg få lov til å kommentere den største skivebom jeg tror jeg noen gang har hørt
            presentert fra denne talerstol. Freddy de Ruiter sammenlignet Høyres motstand mot
            skattelistene – med detaljerte opplysninger om enkeltpersoners inntekter og formue – med
            vårt ønske om å få offentliggjort skoleresultater på gruppe- eller skolenivå.
            Sammenligningen er håpløs. Dessuten: Dersom det er rart at Høyre er imot det ene og for
            det andre – ja, da er det vel like rart at de Ruiter og Arbeiderpartiet er for det ene
            og imot det andre. Som representanten selv sa: Videre kommentar skulle være unødvendig. 

Behandlingen av statsbudsjettet for 2010 gir grunn til bekymring for de områder vi
            behandler i dag, spesielt fordi ingen av statsrådene er i nærheten av å overbevise meg
            om at det er bedring i sikte! 

 At kunnskapsminister Kristin Halvorsen forsøker å framstille Høyres skolepolitikk
            feilaktig, er nå én sak, men hun forsøker også i dag å pynte på SVs egen triste
            skolepolitiske historie – og det blir litt drøyt. 

Jeg vil sitere fra et intervju som hennes forgjenger, tidligere kunnskapsminister
            Øystein Djupedal, ga til bladet Utdanning i mai 2008: 

«SV manglet en helhetlig utdanningspolitikk. Som medlem i regjeringen holder det ikke
              for et parti bare å være mot Kristin Clemet og det hun gjorde. Mye av ansvaret ligger
              på tidligere komitéleder. Han nedvurderte systematisk kunnskap. Vi overtok rett og
              slett en utdanningspolitikk som var for lettvint fundert og enkel å angripe.
              Partiledelsens to mislykkede valgkamper på skole må også ta noe av skylda. Både
              valgkampen i 2001 og 2003 avslørte alvorlige svikt i vår utdanningspolitikk. I tillegg
              til kritikk fra de borgerlige fikk vi mange og begrunnede reaksjoner fra egne lærere
              og skolefolk. De kjente ikke igjen skolepartiet. Derfor ble vi en takknemlig
              skyteskive for opposisjonen. SV måtte utforme et nytt fundament for
              utdanningspolitikken.» 

Framstillingen som nåværende kunnskapsminister forsøker å gi her i Stortinget, er altså
            feilaktig. SV tapte den skolepolitiske kampen på slutten av 1990-tallet og på
            begynnelsen av 2000-tallet. Det skal vi – og ikke minst norske elever – være glade for.
          

 I debatten er det blitt hevdet at Fremskrittspartiet er så veldig opptatt av tester og
            prøver for elevene. Dette er helt rett. Men det er ikke for å plage noen eller for å
            sette noen i gapestokken. Tvert imot er det for å følge opp opplæringsloven, der en
            legger vekt på at den enkelte elev skal ha opplæring etter egne evner og forutsetninger.
            Og for å finne ut hvilket nivå eleven er på, må det gjennomføres tester og prøver. Dette
            er også viktig for læreren, eleven og foreldrene, slik at eleven faktisk får opplæring,
            oppfølging og tilbakemelding om hvordan hans eller hennes utvikling er. 

Flere har i debatten uttalt at læreren er den viktigste personen i skolen. Derfor vil
            Fremskrittspartiet at også læreren skal få tilbakemelding fra elever og foresatte. Også
            i dette tilfellet er det viktig at elevene testes jevnlig på alle trinn, for å se om
            læreren er i stand til å overføre kunnskap til eleven. Hvis eleven ikke har den
            forventede utvikling – målt over flere år og under forutsetning av at det er samme lærer
            som har klassen – ja, da må dette få konsekvenser for læreren. Tester og prøver anser
            Fremskrittspartiet å være til elevens beste – for å få et best mulig læringsutbytte. Det
            finnes gode lærere, og noen som trenger videreutdanning. Og noen bør kanskje finne seg
            noe helt annet å gjøre. 

Jeg har også merket meg at representanter fra regjeringspartiene er positive til at det
            utarbeides metoder for å teste elevene, men de unngår behendig å kalle det for prøver
            eller tester. Hva det kalles, betyr lite for Fremskrittspartiet. Det viktigste er at det
            kommer eleven til gode – i form av et godt læringsutbytte. 

 Anne Tingelstad Wøien har hatt ordet to ganger og får ordet til en kort merknad. 

 Jeg føler behov for å komme med noen oppklaringer. 

Til representanten Eriksen: Jeg spurte henne om hvor hun hadde det fra at en var bundet
            til å følge det faget en valgte som arbeidslivsfag – det var det jeg mente. Jeg mente
            ikke dette i forhold til at en da skulle kunne velge studiespesialiserende fag videre. I
            så fall misforsto jeg representanten Eriksen. Jeg er helt enig i at dette ikke vil være
            å innføre det gamle valgfaget igjen, men det 

vil

 gi mulighet
            for mer praksis i ungdomsskolen ved å kunne velge vekk 2. fremmedspråk og fordypning i
            norsk og engelsk, noe som jeg tror kanskje har vært den største bøygen i akkurat denne
            perioden. 

Så til representanten Hanekamhaug, som jeg tror har valgt å misforstå 

meg

 med hensyn til privatskoler. Jeg mener jeg sa at det aller
            viktigste er å sørge for at vi har en god fellesskole, som har plass til alle, uansett
            hvor de kommer fra – også geografisk. Senterpartiet er imot en slik
            stykkprisfinansieringsordning som Fremskrittspartiet legger opp til, som vi mener vil
            føre til en gedigen sentralisering av skoler landet over. 

 Tord Lien har hatt ordet to ganger og får ordet til en kort merknad. 

 Først vil jeg orientere om at vi etter nærmere overveielse ønsker å stemme for forslag
            nr. 22, fra Kristelig Folkeparti og Venstre. 

Så var det dette med Torvald og Nora. Poenget er vel ikke hvorvidt Ibsen, Roy Jacobsen,
            Bjørnstjerne, Shakespeare, Descartes, brødrene Grimm eller Sokrates – for den saks skyld
            – er grensen for hvor langt teoretiseringen av yrkesfagene skal gå, men at vi ikke kan
            diskutere frafallet i den videregående skolen uten å ha en dialog om teoretisering av
            yrkesfagene, noe Regjeringen også tar konsekvensen av, i form av praksisinnretting i
            grunnskolen. 

Så sier Bremer – som påstår at jeg er representant for Nordland – at de regionale
            forskningsfondene er forskjellen mellom en god og en katastrofal forskningspolitikk. Det
            betyr jo at den rød-grønne regjeringen førte en katastrofal forskningspolitikk i de fire
            første årene de styrte. Fremskrittspartiet ønsker ikke en ytterligere fragmentering av
            forskningspolitikken og overfører disse midlene til det nasjonale forskningsfondet. 

 Den fagskolen som jeg kjenner best, ligger i Ålesund. Den er ikke spesiell, og derfor
            tror jeg at situasjonen den skolen er i, også kan gjelde for andre fagskoler som er
            kraftig underfinansiert. Kristelig Folkeparti har i sine merknader bedt om en
            gjennomgang av finansieringssystemet til fagskolene – og det trengs. 

Fagskoleutdanningen er viktig, både for å gi tilbud til praktisk sterke elever og
            studenter og ikke minst for næringslivet. De som går på en fagskole og får fagbrev, går
            rett inn i bedriftene. Jeg kan nevne et eksempel fra Fagskolen i Ålesund. Der har de et
            budsjettbehov på 51 mill. kr for å drive slik de driver i dag, mens de statlige
            overføringer av midler til fylket, som denne skolen har rett på, er på ca. 35 mill. kr –
            det er et stort gap. Resultatet blir altså at skolen må legge ned klasser, og det aller
            alvorligste er at de må legge ned hele studietilbud. I Ålesund vurderer man å legge ned
            linjene maskinteknikk og elektro, og dette i en tid hvor vi vet det er vanskelig for
            verfts- og leverandørindustrien. Vi trenger en sterk fagskole som akkurat nå blir
            forferdelig viktig for bedriftene, så de kan sende sine ansatte på kurs og opplæring.
            Det er slike perioder vi skal benytte til kompetanseheving og til etterutdanning. 

Da stiller jeg meg spørsmålet: Er det Regjeringens holdning å bygge ned
            fagskoletilbudet her i landet? Da synes jeg Regjeringen skal være veldig klar og tydelig
            på det. Kristelig Folkeparti håper på et livskraftig skoletilbud der staten ikke bare
            overfører i navnet ansvaret for fagskoletilbudet til fylkene, men at det også følger med
            nok midler til å gi et godt og viktig skoletilbud. 

 Jeg må si at etter å ha hørt siste del av denne debatten, kjenner jeg at liberaleren i
            meg blir skikkelig opprørt. Kampen for dannelse i et samfunn handler om kampen om å spre
            kunnskap på en sånn måte at alle har en viss basiskunnskap om kultur, samfunn og alle
            viktige grener i et samfunn. 

Det betyr at sjøl om du skal bli akademiker, må du ha forståelse for hvor vanskelig det
            er å være møbelsnekker. Du må faktisk skjønne at det er et håndverk du skal ha respekt
            for. Da må du ha kunnskap om det. Det handler også om at når den samme møbelsnekkeren
            kommer på en hvilken som helst middag, f.eks. hvis han havner som Skei Grandes følge på
            Obamas middag i morgen, så skal ingen klare å sette han fast i at han ikke kan sin Nora.
            Det er det det er snakk om – det er derfor det er viktig med en kamp for dannelse. 

Det er viktig at alle skal ha en basiskunnskap i samfunnet, fordi ingen skal stå med
            lua i hånda overfor andre og påstå at de ikke klarer å være med i en hvilken som helst
            debatt. Det er ikke snakk om at alle skal like opera, men alle skal kunne argumentere
            for hvorfor de ikke liker opera. Det er det dannelse er snakk om, og det er det som er
            kampen her. 

Men det er ingen motsetning til det å reise respekten for fagene igjen. Problemet med
            systemet vi har laget i videregående skole nå, er at hvis du brenner for å bli frisør –
            det er det du har lyst til, det er det du har lyst til å bidra med – så er det ikke
            sikkert, hvis du da plasseres i samme klasse som han som brenner for å bli møbelsnekker,
            at begge de to brennende engasjementene tilkalles samtidig. For bredden er så stor i
            viftene våre at vi ikke klarer å dyrke ønsket. Om du skal bli møbelsnekker eller frisør,
            er sjansen for at du havner på Det Norske Teatret og skal lage kulisser til Nora, ganske
            stor, hvis du er skikkelig dyktig. Da må du vite det, og da må du kunne det, og det er
            ingen som kan dupere deg her. Men det var ikke mitt poeng med at vi har nedgradert
            fagene som fag. Mitt poeng er at du må ha en innfallsvinkel til de ulike utdannelsene ut
            fra ditt brennende engasjement og ønske om å komme inn i ditt fag. Da er det ikke
            sikkert at du klarer å lage den ånden. Jeg vet – for jeg har vært lærer i videregående –
            at det å klare å lage det brennende ønsket om å lære seg sin Nora må kanskje gjøres
            annerledes, hvis drømmen er å bli frisør, mens den andres drøm er å bli møbelsnekker. 

Jeg må bruke de siste 30 sekundene til å kommentere det at alle er enige om at vi får
            mindre å rutte med. Alle opposisjonspartiene har også mindre å rutte med, men
            utfordringen er å prioritere kunnskap når du får mindre å rutte med. Det er derfor jeg
            syns at det har vært skremmende takter fra regjeringspartiene, som mener at i en tid da
            man virkelig skal gjøre om ting i landet, er det ikke viktig å satse på kunnskap, mens
            vi i Venstre mener at det viktigste er å satse på kunnskap. 

 Jeg viser til representanten Harbergs innlegg, der han hevder at undertegnede har
            misforstått når det gjelder sammenligningen mellom karakterer og skattelister. Det har
            jeg selvfølgelig ikke. Jeg kunne nok kanskje vært enda mer nøyaktig i mitt innlegg og
            sagt «resultater av de nasjonale prøver», men resultater og karakterer går jo sånn
            noenlunde ut på det samme, men der kunne jeg kanskje vært ekstra årvåken. Men det er
            absolutt ingen misforståelse at vi ønsker å være varsomme med å offentliggjøre
            resultatene fra de nasjonale prøvene. 

At Høyre og Fremskrittspartiet ønsker full liberalisering og mest mulig adgang til å
            rangere, tror vi er negativt. Vi tror faktisk det kan føre til mobbesituasjoner på
            skolene og til at enkelte skoler – som vi dessverre har hatt litt mistanke til, og hvor
            det har vært spekulasjoner – holder enkeltelever borte fra de nasjonale prøvene osv.
            osv. Så det får konsekvenser. 

Jeg synes det er underlig, men jeg er fortsatt ikke overrasket over at
            opposisjonspartiene, og særlig Høyre og Fremskrittspartiet, synes det er viktig å få til
            mest mulig rangering, mest mulig offentliggjøring av dette, mens når man kommer til folk
            med god inntekt, skal skatten deres ikke offentliggjøres. Det skal være offentlig, men
            det skal ikke legges opp til offentliggjøring. 

Dette handler om ideologi. Det handler om menneskesyn. Det handler om veivalg. Her har
            vi forskjellige standpunkter, og jeg synes for så vidt det er greit å få fram de
            politiske forskjellene. 

 Uansett hvordan vi snur og vender på det, kan det ikke bli stående at noen på noe
            tidspunkt har varslet at utdanning og kunnskap er nedprioritert selv om det blir
            strammere rammer. Det er tvert imot. Noe av det som bekymrer oss stort – og det regner
            jeg med skjer på tvers av partiskiller – er økningen i sykefravær, alle de uføre som
            godt kunne hatt en jobb, men som stenges ute av arbeidsmarkedet, de unge
            funksjonshemmede som ikke får prøvd seg osv. – alle disse utfordringene vi har. Det vi
            vet, er at hvis de fullfører videregående utdanning, har de en mye større mulighet til å
            bli værende i arbeidslivet lenge. Dermed er noe av denne innsatsen vi gjør over våre
            budsjetter, nettopp det som forebygger den utstøtingen fra arbeidsmarkedet som er et
            stort problem for den enkelte, men også for økonomien framover. 

Frafall er den største utfordringen vi har i så måte. Jeg synes at det er viktig at en
            har en nyansert debatt rundt forholdet mellom teori og praksis. Det er helt opplagt at
            det er for mange elever som ikke møtes på den måten de er mest intelligente: fra hendene
            til hodet, i stedet for fra hodet til hender. 

Det handler ikke nødvendigvis om å innføre mange nye fag i ungdomsskolen, men det
            handler om hvordan man jobber i ungdomsskolen. Dette arbeidslivsfaget i ungdomsskolen er
            ment å gi en praktisk innretning. Det ville være å håpe at man kan vri de andre fagene i
            ungdomsskolen også i den retning, slik at man kan klare å få en mer praktisk orientert
            opplæring i ungdomsskolen på mange områder. Det er ikke slik at man velger bort
            muligheten for studiekompetanse hvis man velger et arbeidslivsfag i ungdomsskolen, men
            det er i tilfelle slik at for å få studiekompetanse må man ha 2. fremmedspråk. Det kan
            man ta ved å ta tre år med 2. fremmedspråk på videregående. 

Så til denne diskusjonen om Nora og teori og ikke-teori. Mitt håp er at man kan sin
            Nora før man kommer på videregående. Men det er ikke nødvendigvis slik at man forstår
            sin Nora før man kommer litt opp i årene! Det er alltid lurt å kunne sin Ibsen, særlig i
            møte med utlendinger, for det er fryktelig pinlig hvis de kan litt mer. For øvrig
            anbefaler jeg at man ikke tar mål av seg til å kunne matche enhver bordkavaler man vil
            få. Det holder ofte å holde dem i gang ved å spørre. Enkelte er da utrolig gode til å
            svare! (Munterhet i salen) 

Spøk til side: Diskusjonen om hvordan man i et samfunn som kommer til å etterspørre
            teoretisk kunnskap, tilrettelegger den slik at den er relevant for dem som velger en
            yrkesutdanning, er en utfordring. Den skal vi ikke kimse av. Den skal vi tvert imot
            jobbe veldig grundig med, for jeg tror nøkkelen til en del av frafallet også ligger der.
          

 Tor Bremer har hatt ordet to ganger før i debatten, og får ordet til en kort merknad.
          

 Eg har behov for ein kort kommentar om dei regionale forskingsfonda. Det er sagt at
            ikkje noko anna europeisk land er så lite næringsmessig homogent som Noreg, og det kjem
            nok av at ressursgrunnlaget, næringsstrukturen og i neste omgang forskingsbehova kan
            vera så vidt forskjellige frå ein landsdel til ein annan. 

Dette er ei avgjerande forståing for kvifor dei regionale forskingsfonda er etablerte.
            Eg registrerer at Framstegspartiet ikkje har denne forståinga, og heller ikkje ønskjer å
            bidra til den framtidsretta veksten når det gjeld næringsutvikling regionalt. Det er
            synd fordi det er utruleg mykje godt framtidsretta arbeid som finst i dei lokale
            bedriftene med utgangspunkt i lokale, regionale ressursar. Dei treng òg den
            forskingsbaserte drahjelpa som næringslivet elles ofte får, men det er ikkje alltid dei
            får den forståinga frå den sentrale forskingsståstaden. 

 Dagrun Eriksen har hatt ordet to ganger tidligere i debatten og får ordet til en kort
            merknad. 

 Jeg er ikke så bekymret for at teorien er truet i den norske skolen. Den kommer til å
            overleve, både vår historie og vår kulturarv. Den kommer til å stå sterkt. Jeg er
            bekymret for praktisk sterke elever – om skolen skal klare å møte og dyrke dem og gi dem
            utfordringer som gjør at de også kjenner at deres evner blir møtt. Der ligger min
            bekymring. 

Da kan det hende at i stedet for å prøve å lese om Nora, kan det være spennende å se
            Nora eller til og med å spille Nora og få plass til praktisk-estetiske fag på en helt
            annen måte. Vi trenger ikke å ha lest for å forstå. Det tror jeg er veldig viktig. 

Så er jeg kjempeglad for at statsråden nå signaliserer at arbeidslivsfaget er én del og
            ikke den store løsningen på hvordan vi skal få den praktiske utfordringen løst i skolen.
          

 Elisabeth Aspaker har hatt ordet to ganger tidligere og får ordet til en kort merknad.
          

 Vi ender nesten ut i en samstemt hyllest til Ibsen. Det er tydelig at han betyr noe for
            oss alle. 

Kunnskap om skolen er viktig for å kunne gjøre forbedringer i skolen. Det er bakgrunnen
            for at Høyre er opptatt av åpenhet. Det hemmelighetsskremmeriet som regjeringspartiene
            søker å legge opp til rundt en del av resultatene i skolen, ønsker vi å erstatte med en
            åpenhetskultur, simpelthen fordi vi tror at god tilpasset opplæring ikke lar seg
            gjennomføre uten at vi har større kunnskap om det som skjer i skolen. 

Dessuten er det et faktum at verken departementet eller statsråden kan holde igjen de
            resultatene som media får tak i. Men jeg er enig med statsråden: Det er ikke ønskelig
            med disse listene som settes opp, men kanskje var det mindre fristende å gjøre det hvis
            resultatene ble mindre mystisk presentert når de kommer. 

Så har jeg lyst til å si at statsråden kanskje bør gripe fatt i sine egne partifeller
            som her i salen avlyser diskusjon om tiltak i forbindelse med sykelønnsordningen, som
            kan gi denne sektoren flere ressurser. 

 Freddy de Ruiter har hatt ordet to ganger og får ordet til en kort merknad. 

 Det er positivt at Høyre nå signaliserer at de er skeptiske til rangering. Det synes
            jeg er et fremskritt, og det skal vi ta med oss. 

Så argumenterer Høyre med at det for å vite mest mulig er viktig at man har mest mulig
            offentliggjøring av resultatene, bl.a. av nasjonale prøver. Da lurer jeg på hvorfor en
            ikke overfører det resonnementet til skattelistene. Det må da være viktig å vite hvem
            som betaler skatt i dette landet og hvor mye de betaler, for på den måten å utarbeide en
            best mulig skatte- og avgiftslovgivning. 

 Flere har ikke bedt om ordet, og dermed er debatten om Ibsen og Nora og sak nr. 1 over.
            (Munterhet i salen) 

(Votering, se side 1012) 





                    

 Under debatten er det satt frem 28 forslag. Det er 

forslagene nr. 1–8, fra Tord Lien på vegne av Fremskrittspartiet, Høyre,
                  Kristelig Folkeparti og Venstre 

forslag nr. 9, fra Tord Lien på vegne av Fremskrittspartiet og Høyre 

forslag nr. 10, fra Elisabeth Aspaker på vegne av Høyre, Kristelig Folkeparti og
                  Venstre 

forslag nr. 11, fra Tord Lien på vegne av Fremskrittspartiet og Venstre 

forslagene nr. 12–21, fra Tord Lien på vegne av Fremskrittspartiet 

forslagene nr. 22 og 23, fra Dagrun Eriksen på vegne av Kristelig Folkeparti og
                  Venstre 

forslagene nr. 24–26, fra Dagrun Eriksen på vegne av Kristelig Folkeparti 

forslag nr. 27, fra Trine Skei Grande på vegne av Venstre 

forslag nr. 28, fra Elisabeth Aspaker på vegne av Høyre 

Forslagene nr. 1–27 er inntatt i innstillingen på sidene 83 og 84, mens forslag nr.
              28 er omdelt på representantenes plasser i salen. 

Forslag nr. 28, fra Høyre, er under debatten omgjort til et oversendelsesforslag og
              lyder i endret form: 

«Det henstilles til Regjeringen å omgjøre bestemmelsen om å tillate bare hele
                tallkarakterer og videreføre etablert praksis der elevene gis en mer presis
                tilbakemelding om faglig ståsted.» 

Presidenten foreslår at forslaget oversendes Regjeringen uten realitetsvotering. –
              Det anses vedtatt. 

 Det voteres over forslag nr. 27, fra Venstre. Forslaget lyder: 

«Stortinget ber Regjeringen om å komme tilbake til Stortinget med en sak om hvordan
                institusjonenes ansvar for det psykiske læringsmiljøet kan tydeliggjøres gjennom
                lovverket.» 

Votering:

Forslaget fra Venstre ble med 100 mot 2 stemmer ikke bifalt.

(Voteringsutskrift kl. 22.05.05)

 Det voteres over forslagene nr. 24–26, fra Kristelig Folkeparti. 

Forslag nr. 24 lyder: 

«Stortinget ber Regjeringen utarbeide retningslinjer for kulturskolevirksomheten
                som sikrer den sosiale og faglige profil på tilbudet.» 

Forslag nr. 25 lyder: 

«Stortinget ber Regjeringen komme tilbake til Stortinget med opplegg for et
                obligatorisk introduksjonsår for nyutdannede lærere.» 

Forslag nr. 26 lyder: 

«Stortinget ber Regjeringen vurdere å innføre en avsluttende sertifisering i
                tilknytning til et introduksjonsår for nyutdannede lærere.» 

Votering:

Forslagene fra Kristelig Folkeparti ble med 95 mot 6 stemmer ikke
              bifalt.

(Voteringsutskrift kl. 22.05.38)

 Det voteres over forslag nr. 22, fra Kristelig Folkeparti og Venstre. Forslaget
                lyder: 

«Stortinget ber Regjeringen definere Kristiansand som pressområde i
                  kostnadsrammeberegningen for studentboligbygging, senest i Revidert
                  nasjonalbudsjett for 2010.» 

Fremskrittspartiet har varslet at de vil støtte forslaget. 

Votering:

Forslaget fra Kristelig Folkeparti og Venstre ble med 74 mot 28 stemmer ikke
              bifalt.

(Voteringsutskrift kl. 22.06.06)

 Det voteres over forslag nr. 23, fra Kristelig Folkeparti og Venstre. Forslaget
                lyder: 

«Stortinget ber Regjeringen komme tilbake til Stortinget med en egen sak om å
                  utvide studiestøtten til 11 måneder fra og med høsten 2010.» 

Votering:

Forslaget fra Kristelig Folkeparti og Venstre ble med 94 mot 8 stemmer ikke
              bifalt.

(Voteringsutskrift kl. 22.06.29)

 Det voteres over forslagene nr. 12–21, fra Fremskrittspartiet. 

Forslag nr. 12 lyder: 

«Stortinget ber Regjeringen legge frem sak om innføring av fritt skolevalg for
                grunn- og videregående skole på nasjonalt plan.» 

Forslag nr. 13 lyder: 

«Stortinget ber Regjeringen om at prøveprosjektet med praktisk arbeidslivsfag på
                ungdomstrinnet omgjøres til en permanent ordning som skal omfatte alle landets
                skoler.» 

Forslag nr. 14 lyder: 

«Stortinget ber Regjeringen legge frem en stortingsmelding om hvordan intensjonen
                bak § 9 i opplæringsloven følges opp og hvordan en ønsker en fremtidig satsing på
                forebygging av mobbing i grunnutdanningen.» 

Forslag nr. 15 lyder: 

«Stortinget ber Regjeringen legge frem en stortingsmelding om hvilke konsekvenser
                det har for kommuner å bryte opplæringsloven i dag, og muligheten for at dette
                strammes inn.» 

Forslag nr. 16 lyder: 

«Stortinget ber Regjeringen utrede hvordan bevilgningene til universiteter og
                høyskoler kan fordeles mer rettferdig og orientere Stortinget om dette på egnet
                måte.» 

Forslag nr. 17 lyder: 

«Stortinget ber Regjeringen komme tilbake med forslag om å likebehandle bachelor-
                og masterstudenter i utlandet med tanke på studiefinansiering.» 

Forslag nr. 18 lyder: 

«Stortinget ber Regjeringen vurdere hvordan staten kan bidra til å redusere antall
                kirkelige fellesråd med færre enn 5 000 medlemmer og komme tilbake til Stortinget
                med dette på egnet måte.» 

Forslag nr. 19 lyder: 

«Stortinget ber Regjeringen innen 1. juli 2011 å legge frem en stortingsmelding om
                hvordan de finansielle rammevilkårene for forskningsinstituttene kan endres, slik at
                de norske instituttene kan konkurrere om oppdrag og forskningsmidler på lik linje
                seg imellom og i internasjonal konkurranse. En slik stortingsmelding bør gjelde alle
                institutter som mottar offentlig støtte, uavhengig av hvordan de er organisert og
                hvilket departement de er underlagt.» 

Forslag nr. 20 lyder: 

«Stortinget ber Regjeringen innen 1. juli 2010 utrede hvordan skatt på overskudd i
                forskningsinstitutter, som er kvalifisert til basisbevilgninger, men ikke har erverv
                til formål, påvirker instituttenes konkurransekraft overfor utenlandske institutter
                og målet om å nå 3 pst. av BNP til forskningsformål og orientere Stortinget om dette
                på egnet måte.» 

Forslag nr. 21 lyder: 

«Stortinget ber Regjeringen legge frem nødvendige lovendringsforslag for å unngå at
                forskningsinstitutter som er kvalifisert til å motta basisbevilgning og ikke har
                erverv til formål, blir skattlagt av sitt overskudd.» 

Votering:

Forslagene fra Fremskrittspartiet ble med 81 mot 21 stemmer ikke
              bifalt.

(Voteringsutskrift kl. 22.06.51)

 Det voteres over forslag nr. 11, fra Fremskrittspartiet og Venstre. Forslaget
                lyder: 

«Stortinget ber Regjeringen vurdere om studiestøttesystemet for studenter ved
                  private institusjoner bør endres slik at en større del av tilleggslånet til
                  studieavgifter kan gjøres om til stipend dersom eksamen er bestått og det skjer
                  innen normert tid.» 

Votering:

Forslaget fra Fremskrittspartiet og Venstre ble med 80 mot 22 stemmer ikke
              bifalt.

(Voteringsutskrift kl. 22.07.14)

 Det voteres over forslag nr. 10, fra Høyre, Kristelig Folkeparti og Venstre.
                Forslaget lyder: 

«Stortinget ber Regjeringen utrede hvorvidt de forskningsinstituttene som mottar
                  basisbevilgninger og ikke har erverv som formål, kan gis skattefritak.» 

Votering:

Forslaget fra Høyre, Kristelig Folkeparti og Venstre ble med 73 mot 29 stemmer
              ikke bifalt.

(Voteringsutskrift kl. 22.07.40)

 Det voteres over forslag nr. 9, fra Fremskrittspartiet og Høyre. Forslaget lyder: 

«Stortinget ber Regjeringen utarbeide et veiledende opplegg for evaluering av
                  læreres undervisning, som kan tas i bruk ved alle videregående skoler i hele
                  landet.» 

Votering:

Forslaget fra Fremskrittspartiet og Høyre ble med 60 mot 42 stemmer ikke
              bifalt.

(Voteringsutskrift kl. 22.08.00)

 Det voteres over forslagene nr. 1–8, fra Fremskrittspartiet, Høyre, Kristelig
              Folkeparti og Venstre. 

Forslag nr. 1 lyder: 

«Stortinget ber Regjeringen på egnet måte komme tilbake til Stortinget med en
                redegjørelse for hvordan departementet vil sikre at de nasjonale tilsynene med
                skolen følges opp med tiltak som skal sikre alle elever et likeverdig skoletilbud.»
              

Forslag nr. 2 lyder: 

«Stortinget ber Regjeringen komme tilbake til Stortinget med en vurdering av
                finansieringen og organiseringen av landslinjene senest i statsbudsjettet for 2011.»
              

Forslag nr. 3 lyder: 

«Stortinget ber Regjeringen komme tilbake med en sak om hvordan lærlingetilskuddet
                bedre kan differensieres for å ivareta lærlinger og lærekandidater med særskilte
                behov.» 

Forslag nr. 4 lyder: 

«Stortinget ber Regjeringen utarbeide en overordnet plan for økning av
                studieplasser ved universiteter og høyskoler og komme tilbake til Stortinget på
                egnet måte og senest i forbindelse med statsbudsjettet for 2011.» 

Forslag nr. 5 lyder: 

«Stortinget ber Regjeringen innføre krav om ekstern sensor for all høyere
                utdanning.» 

Forslag nr. 6 lyder: 

«Stortinget ber Regjeringen oppheve kostnadsrammen for bygging av studentboliger.»
              

Forslag nr. 7 lyder: 

«Stortinget ber Regjeringen komme tilbake til Stortinget med forslag om at
                studenter skal få tilgang til samme låne- og stipendordninger for «freshman year» og
                første år av bachelorgrad i ikke-vestlige land som for annen høyere utdanning tatt i
                utlandet.» 

Forslag nr. 8 lyder: 

«Stortinget ber Regjeringen, senest i forbindelse med revidert nasjonalbudsjett,
                vurdere nærmere om tilskuddet per kvadratmeter til private kirkebygg i tilstrekkelig
                grad tar høyde for økningen i byggekostnader de senere år.» 

Votering:

Forslagene fra Fremskrittspartiet, Høyre, Kristelig Folkeparti og Venstre ble
              med 53 mot 49 stemmer ikke bifalt.

(Voteringsutskrift kl. 22.08.23)

Komiteen hadde innstilt: 

Rammeområde 16 

(Kirke, utdanning og forskning)

I 

På statsbudsjettet for 2010 bevilges under: 

Utgifter

200

Kunnskapsdepartementet

 1

Driftsutgifter

215 714 000

21

Spesielle driftsutgifter

17 311 000

45

Større utstyrsanskaffelser og vedlikehold, 

kan overføres

2 716 000

220

Utdanningsdirektoratet

 1

Driftsutgifter

221 380 000

21

Spesielle driftsutgifter, 

kan
                      nyttes under post 70

3 632 000

70

Tilskudd til læremidler mv., 

kan overføres, kan nyttes under post 21

47 530 000

221

Foreldreutvalget for grunnopplæringen

 1

Driftsutgifter

9 613 000

222

Statlige grunn- og videregående skoler og
                    grunnskoleinternat

 1

Driftsutgifter

100 117 000

45

Større utstyrsanskaffelser og vedlikehold, 

kan overføres

1 289 000

223

Samisk utdanningsadministrasjon

50

Tilskudd til Sametinget

34 355 000

224

Senter for IKT i utdanningen

 1

Driftsutgifter

51 034 000

21

Spesielle driftsutgifter

34 023 000

225

Tiltak i grunnopplæringen

 1

Driftsutgifter

131 110 000

60

Tilskudd til landslinjer

168 512 000

63

Tilskudd til samisk i grunnopplæringen, kan
                    overføres

49 787 000

64

Tilskudd til opplæring av barn og unge
                    asylsøkere

261 618 000

66

Tilskudd til leirskoleopplæring

40 172 000

67

Tilskudd til opplæring i finsk

9 260 000

68

Tilskudd til opplæring i kriminalomsorgen

216 404 000

69

Kompensasjon for investeringskostnader ved
                    grunnskolereformen

244 861 000

70

Tilskudd til opplæring av lærlinger og
                    lærekandidater med spesielle behov

18 976 000

71

Tilskudd til utvikling av musikk- og
                    kulturskolene

9 413 000

72

Tilskudd til internasjonale
                    utdanningsprogram

3 310 000

73

Tilskudd til studieopphold i utlandet

9 437 000

74

Tilskudd til organisasjoner

15 406 000

226

Kvalitetsutvikling i grunnopplæringen

21

Spesielle driftsutgifter, 

kan
                      overføres

1 043 566 000

227

Tilskudd til særskilte skoler

60

Tilskudd til Moskvaskolen

1 328 000

62

Tilskudd til Fjellheimen leirskole

5 053 000

70

Tilskudd til Den franske skolen i Oslo

6 266 000

71

Tilskudd til internatdriften ved Krokeide
                    videregående skole

21 660 000

72

Tilskudd til Røde Kors Nordisk United World
                    College

27 317 000

73

Tilskudd til opplæring i Kenya og Etiopia

3 616 000

228

Tilskudd til private skoler mv.

70

Private grunnskoler, 

overslagsbevilgning

1 110 758 000

71

Private videregående skoler, 

overslagsbevilgning

1 169 222 000

72

Private skoler godkjent etter kap. 4 i
                    voksenopplæringsloven, 

overslagsbevilgning

201 822 000

73

Private grunnskoler i utlandet, 

overslagsbevilgning

78 123 000

74

Private videregående skoler i utlandet, 

overslagsbevilgning

20 155 000

75

Private skoler for funksjonshemmede elever, 

overslagsbevilgning

160 297 000

76

Andre private skoler, 

overslagsbevilgning

35 684 000

77

Den tyske skolen i Oslo, 

overslagsbevilgning

9 858 000

78

Kompletterende undervisning, 

overslagsbevilgning

25 542 000

79

Toppidrett

24 796 000

80

Privatskoleorganisasjoner

609 000

81

Elevutveksling til utlandet

1 566 000

229

Andre tiltak

 1

Driftsutgifter

20 499 000

45

Større utstyrsanskaffelser og vedlikehold, 

kan overføres

1 000 000

230

Kompetansesentre for spesialundervisning

 1

Driftsutgifter

626 360 000

21

Spesielle driftsutgifter

51 396 000

45

Større utstyrsanskaffelser og vedlikehold, 

kan overføres

7 670 000

252

EUs program for livslang læring

70

Tilskudd

215 381 000

253

Folkehøyskoler

70

Tilskudd til folkehøyskoler

636 552 000

71

Tilskudd til Folkehøyskolerådet

3 613 000

72

Tilskudd til nordiske folkehøyskoler

1 136 000

254

Tilskudd til voksenopplæring

70

Tilskudd til studieforbund

179 390 000

71

Tilskudd til fjernundervisning

12 904 000

72

Tilskudd til Studiesenteret Finnsnes

3 752 000

73

Tilskudd til
                    voksenopplæringsorganisasjoner

9 289 000

255

Tilskudd til freds- og menneskerettssentre
                    mv.

70

Holocaustsenteret

23 200 000

71

Falstadsenteret

14 727 000

72

Stiftelsen Arkivet

5 525 000

73

Norsk Fredssenter

5 000 000

74

Narviksenteret

1 646 000

75

Det europeiske Wergelandsenteret

6 708 000

256

Vox – Nasjonalt fagorgan for
                    kompetansepolitikk

 1

Driftsutgifter

37 987 000

21

Spesielle driftsutgifter

14 536 000

257

Program for basiskompetanse i arbeidslivet

21

Spesielle driftsutgifter, 

kan
                      overføres

79 804 000

258

Analyse og utviklingsarbeid

 1

Driftsutgifter

3 809 000

21

Spesielle driftsutgifter, 

kan
                      nyttes under post 1

39 305 000

260

Universiteter og høyskoler

50

Statlige universiteter og høyskoler

22 554 756 000

70

Private høyskoler

828 222 000

270

Studium i utlandet og sosiale formål for
                    studenter

71

Tilrettelegging av studier i utlandet

13 262 000

74

Tilskudd til velferdsarbeid

68 137 000

75

Tilskudd til bygging av studentboliger, 

kan overføres

227 882 000

280

Felles administrative enheter

 1

Driftsutgifter

49 100 000

21

Spesielle driftsutgifter

70 600 000

281

Felles tiltak for universiteter og
                    høyskoler

 1

Driftsutgifter

294 272 000

45

Større utstyrsanskaffelser og vedlikehold, 

kan overføres

15 508 000

50

Tilskudd til Norges forskningsråd

68 628 000

51

Senter for internasjonalisering av høyere
                    utdanning

41 299 000

73

Tilskudd til internasjonale programmer

18 800 000

74

Tilskudd til UNIS

89 553 000

75

UNINETT

22 548 000

76

Tilskudd til NORDUnet, 

kan
                      overføres

18 990 000

78

Tilskudd til Universitets- og
                    høgskolerådet

13 680 000

79

Ny universitetsklinikk i Trondheim, 

kan overføres

106 489 000

283

Meteorologiformål

50

Meteorologisk institutt

244 337 000

72

Internasjonale samarbeidsprosjekter

57 595 000

285

Norges forskningsråd

52

Forskningsformål

1 210 985 000

55

Administrasjon

250 720 000

286

Forskningsfond

50

Fondet for forskning og nyskaping – overføring til
                    Norges forskningsråd

1 049 460 000

60

Regionale forskningsfond, tilskudd til
                    forskning

212 400 000

287

Forskningsinstitutter og andre tiltak

21

Spesielle driftsutgifter

8 657 000

53

NUPI

3 954 000

56

Ludvig Holbergs forskningspris

9 100 000

57

Grunnbevilgning til samfunnsvitenskapelige
                    forskningsinstitutter

147 128 000

58

Strategisk bevilgning til samfunnsvitenskapelige
                    forskningsinstitutter

15 903 000

71

Tilskudd til andre private institusjoner

30 481 000

73

Niels Henrik Abels matematikkpris

12 400 000

288

Internasjonale samarbeidstiltak

21

Spesielle driftsutgifter

6 564 000

72

Internasjonale
                    grunnforskningsorganisasjoner

196 887 000

73

EUs rammeprogram for forskning, 

kan overføres

1 235 864 000

74

Det europeiske instituttet for innovasjon og
                    teknologi, 

kan overføres

4 977 000

75

UNESCO

19 009 000

310

Tilskudd til trossamfunn m.m.

70

Tilskudd til tros- og livssynssamfunn, 

overslagsbevilgning

157 698 000

75

Tilskudd til private kirkebygg, 

kan overføres

10 118 000

76

Tilskudd til råd for tro og livssyn

5 211 000

920

Norges forskningsråd

50

Tilskudd

1 307 000 000

1020

Havforskningsinstituttet

 1

Driftsutgifter

307 150 000

21

Spesielle driftsutgifter

280 700 000

1021

Drift av forskningsfartøyene

 1

Driftsutgifter

126 170 000

21

Spesielle driftsutgifter

55 730 000

1022

NIFES

 1

Driftsutgifter

57 400 000

21

Spesielle driftsutgifter

80 800 000

1023

Fiskeri-, havbruks- og transportrettet FoU

21

Spesielle driftsutgifter

8 000 000

50

Tilskudd Norges forskningsråd, 

kan overføres

319 100 000

51

Tilskudd Veterinærinstituttet

39 120 000

71

Tilskudd til utviklingstiltak, 

kan overføres

22 850 000

72

Tilskudd Nofima, 

kan
                      overføres

68 636 000

74

Tilskudd marin bioteknologi mv., 

kan overføres

32 800 000

75

Tilskudd Akvariet i Bergen

3 425 000

1137

Forskning og innovasjon

50

Forskningsaktivitet

222 588 000

51

Basisbevilgninger til forskningsinstitutter
                    m.m.

181 147 000

53

Omstillingsmidler instituttsektoren mv.

4 096 000

1590

Kirkelig administrasjon

 1

Driftsutgifter

159 476 000

21

Spesielle driftsutgifter

26 786 000

71

Tilskudd til kirkelige formål

195 835 000

72

Tilskudd til kirkelig virksomhet i
                    kommunene

10 000 000

73

Tilskudd til virksomheten ved Nidaros
                    domkirke

3 000 000

74

Tilskudd til Oslo domkirke

1 000 000

75

Trosopplæring, 

kan overføres,
                      kan nyttes under post 1

170 000 000

76

Tilskudd til forsøks- og utviklingstiltak i
                    kirken, 

kan overføres

4 000 000

79

Til disposisjon, 

kan
                      overføres

500 000

1591

Presteskapet

 1

Driftsutgifter

822 246 000

21

Spesielle driftsutgifter

5 832 000

1592

Nidaros domkirke m.m.

 1

Driftsutgifter

51 133 000

2410

Statens lånekasse for utdanning

 1

Driftsutgifter, 

kan nyttes
                      under post 45

305 620 000

45

Større utstyrsanskaffelser og vedlikehold, kan
                    overføres

173 851 000

50

Avsetning til utdanningsstipend,
                    overslagsbevilgning

4 428 439 000

70

Utdanningsstipend, 

overslagsbevilgning

2 733 815 000

71

Andre stipend, 

overslagsbevilgning

451 576 000

72

Rentestønad, 

overslagsbevilgning

861 700 000

73

Avskrivninger, 

overslagsbevilgning

370 120 000

74

Tap på utlån

334 900 000

76

Startstipend for kvotestudenter

7 518 000

Totale utgifter

51 490 640 000

Inntekter

3200

Kunnskapsdepartementet

 5

Refusjon utdanningsbistand NORAD mv.

1 751 000

3220

Utdanningsdirektoratet

 1

Inntekter ved oppdrag

3 383 000

 2

Salgsinntekter mv.

6 637 000

3222

Statlige grunn- og videregående skoler og
                    grunnskoleinternat

 2

Salgsinntekter mv.

4 309 000

3224

Senter for IKT i utdanningen

 1

Inntekter fra oppdrag mv.

1 000 000

3225

Tiltak i grunnopplæringen

 4

Refusjon av ODA-godkjente utgifter

141 275 000

3229

Andre tiltak

 2

Salgsinntekter mv.

1 440 000

61

Refusjon fra fylkeskommuner

946 000

3230

Kompetansesentre for spesialundervisning

 1

Inntekter ved oppdrag

51 396 000

 2

Salgsinntekter mv.

13 165 000

3256

Vox – Nasjonalt fagorgan for
                    kompetansepolitikk

 1

Inntekter ved oppdrag

9 413 000

 2

Salgsinntekter mv.

1 201 000

3280

Felles administrative enheter

 1

Inntekter ved oppdrag

10 000

 2

Salgsinntekter mv.

10 000

3281

Felles tiltak for universiteter og
                    høyskoler

 2

Salgsinntekter mv.

10 000

3286

Forskningsfond

85

Avkastning – Fondet for forskning og
                    nyskaping

3 558 160 000

86

Avkastning – Regionale forskningsfond

212 400 000

3287

Forskningsinstitutter og andre tiltak

85

Avkastning fra Niels Henrik Abels
                    minnefond

12 400 000

86

Avkastning fra Ludvig Holbergs minnefond

9 100 000

3288

Internasjonale samarbeidstiltak

 4

Refusjon av ODA-godkjente utgifter

4 752 000

4020

Havforskningsinstituttet

 3

Oppdragsinntekter

280 700 000

4021

Drift av forskningsfartøyene

 1

Oppdragsinntekter

55 730 000

4022

NIFES

 1

Oppdragsinntekter

80 800 000

 2

Laboratorieinntekter

786 000

4590

Kirkelig administrasjon

 2

Ymse inntekter

11 082 000

 3

Inntekter ved oppdrag

26 786 000

4591

Presteskapet

 2

Ymse inntekter

13 551 000

 3

Inntekter ved oppdrag

5 832 000

4592

Nidaros domkirke m.m.

 2

Ymse inntekter

15 661 000

 3

Leieinntekter m.m.

2 366 000

5310

Statens lånekasse for utdanning

 4

Refusjon av ODA-godkjente utgifter

24 000 000

29

Termingebyr

29 478 000

89

Purregebyrer

92 000 000

5610

Renter av lån til Nofima AS

80

Renter

1 000 000

5617

Renter fra Statens lånekasse for utdanning

80

Renter

3 788 500 000

Totale inntekter

8 461 030 000

II 

Merinntektsfullmakter

1. Stortinget samtykker i at Kunnskapsdepartementet i 2010 kan: 

kap. 200 post 1

kap. 3200 post 2

kap. 220 post 1

kap. 3220 post 2 

kap. 221 post 1

kap. 3221 post 2

kap. 222 post 1

kap. 3222 postene 2 og 61

kap. 224 post 1

Kap. 3224 post 1

kap. 230 post 1

kap. 3230 post 2 

kap. 256 post 1

kap. 3256 post 2

kap. 280 post 1

kap. 3280 post 2

kap. 280 post 21

kap. 3280 post 1

kap. 281 post 1

kap. 3281 post 2

kap. 286 post 50

kap. 3286 post 85

kap. 286 post 60

kap. 3286 post 86

kap. 287 post 56

kap. 3287 post 86

kap. 287 post 73

kap. 3287 post 85

kap. 2410 post 1

kap. 5310 post 3

2. overskride bevilgningene til oppdragsvirksomhet på postene 21 mot tilsvarende
                merinntekter. 

3. bruke inntekter fra salg av eiendom ved universitetene til kjøp, vedlikehold og
                bygging av andre lokaler til undervisnings- og forskningsformål ved den samme
                virksomheten. 

4. gi Norges forskningsråd fullmakt til å kjøpe og avhende eiendommer.
                Salgsinntekter føres til Forskningsrådets eiendomsfond. 

III 

Tilsagnsfullmakter

Stortinget samtykker i at Kunnskapsdepartementet i 2010 kan: 

1. gi tilsagn om tilskudd utover gitte bevilgninger, men slik at samlet ramme for
                nye tilsagn og gammelt ansvar ikke overstiger følgende beløp: 

220

Utdanningsdirektoratet

70

Tilskudd til læremiddel m.v.

20,0

226

Kvalitetsutvikling i grunnopplæringen

21

Spesielle driftsutgifter

60,0

270

Studium i utlandet og sosiale formål for
                    studenter

75

Tilskudd til bygging av studentboliger

80,0

285

Norges forskningsråd

52

Forskningsformål

37,5

2. gi tilsagn om å utbetale støtte for første halvår 2011 (andre halvdelen av
                undervisningsåret 2010–11) etter de satsene som blir fastsatt andre halvår 2010
                (første halvdelen av undervisningsåret 2010–11), jf. kap. 2410 Statens lånekasse for
                utdanning postene 70 Utdanningsstipend, 71 Andre stipend, 72 Rentestøtte og 90 Økt
                lån og rentegjeld samt kap. 5617 Renter fra Statens lånekasse for utdanning post 80
                Renter. 

3. gi tilsagn om å konvertere lån til stipend første halvår 2011 (andre halvdelen
                av undervisningsåret 2010–11) etter de satsene som blir fastsatt for andre halvår
                2010 (første halvdelen av undervisningsåret 2010–11), jf. kap. 2410 Statens
                lånekasse for utdanning post 50 Avsetning til utdanningsstipend. 

4. gi tilsagn om å utbetale tillegg til utdanningslånet for 2010 med 3 900 kroner
                per måned i opptil to måneder for studenter som tar del i undervisning som er
                omfattet av ordningen med sommerundervisning, jf. kap. 2410 Statens lånekasse for
                utdanning postene 72 Rentestøtte og 90 Økt lån og rentegjeld samt kap. 5617 Renter
                fra Statens lånekasse for utdanning post 80 Renter. 

IV 

Diverse fullmakter

Stortinget samtykker i at: 

1. privatister som melder seg opp til eksamen, og kandidater som melder seg opp til
                fag-/svenneprøver etter opplæringsloven § 3-5, skal betale et gebyr per prøve.
                Gebyret skal betales til fylkeskommunen. Privatister som melder seg opp til eksamen,
                skal betale 356 kroner dersom privatisten ikke har prøvd seg i faget tidligere som
                privatist eller elev, og 730 kroner ved forbedringsprøver. Kandidater som melder seg
                opp til fag-/svenneprøver etter opplæringsloven § 3-5, skal betale 730 kroner per
                prøve dersom kandidaten ikke har gått opp tidligere, og 1 460 kroner ved senere
                forsøk. 

2. Kunnskapsdepartementet i 2010 kan gi universiteter og høyskoler fullmakt til å: 

a) opprette nye selskap og delta i selskap som er av faglig interesse for
                    virksomheten. 

b) bruke overskudd av oppdragsvirksomheten til kapitalinnskudd ved opprettelse
                    av nye selskap eller ved deltagelse i selskap som er av faglig interesse for
                    virksomheten. 

c) bruke utbytte fra selskap som virksomheten har kjøpt aksjer i eller etter
                    fullmakt forvalter, til drift av virksomheten eller til kapitalinnskudd. 

d) bruke inntekt fra salg av aksjer i selskap som virksomheten har ervervet med
                    overskudd fra oppdragsvirksomhet eller etter fullmakt forvalter, til drift av
                    virksomheten eller til kapitalinnskudd. 

3. Kunnskapsdepartementet i 2010 kan gi Høgskolen i Bergen fullmakt til å bruke
                tidligere tildelte midler til investering i utstyr og drift, samt midler til drift i
                2009, til kjøp av utstyr til metningsdykkerutdanningen i tilfelle utsettelser av
                leveranser planlagt levert i 2009. 

4. Kunnskapsdepartementet i 2010 kan gi Statens lånekasse for utdanning fullmakt
                til å inngå avtaler om leveranser til å gjennomføre moderniseringen i Statens
                lånekasse for utdanning, jf. kap. 2410 Statens lånekasse for utdanning, post 45
                Større utstyrsinnkjøp og vedlikehold. Fullmakten gjelder innenfor programmets
                vedtatte kostnadsramme på 796,5 mill. kroner, jf. Budsjett-innst. S. nr. 12
                (2007–2008) og St.prp. nr. 1 (2007–2008). 

5. Kunnskapsdepartementet i 2010 kan regulere inngående balanse i kapitalregnskapet
                for utlån gjennom Statens lånekasse for utdanning per 1. januar 2010 mot konto for
                forskyvning i balansen, tilsvarende totale utlån til kunden eksklusive påløpte
                gebyrer, basert på endrede føringsprinsipper som en overgangsordning ved omlegging
                til føring av opptjente renter baserte på kalenderåret for statlige utlån. 

6. Kunnskapsdepartementet kan gi Universitetet i Bergen fullmakt til å bruke
                overskudd fra oppdragsvirksomhet til kapitalinnskudd ved opprettelse av et
                aksjeselskap for å forvalte stiftelser som har tilknytning til Universitetet i
                Bergen, samt drive annen virksomhet som naturlig hører til dette. 

V 

Tilsagnsfullmakter

Stortinget samtykker i at Nærings- og handelsdepartementet i 2010 kan gi tilsagn om
            tilskudd utover gitte bevilgninger, men slik at samlet ramme for nye tilsagn og gammelt
            ansvar ikke overstiger følgende beløp: 

Kap.

Post

Betegnelse

Samlet ramme

920

Norges forskningsråd

50

Tilskudd

144 mill. kroner

VI 

Merinntektsfullmakter

Stortinget samtykker i at Fiskeri- og kystdepartementet i 2010 kan: 

1. 

overskride bevilgningen under

mot tilsvarende merinntekt under

kap. 1020 postene 1 og 21

kap. 4020 post 3

kap. 1021 postene 1 og 21

kap. 4021 post 1

kap. 1022 postene 1 og 21

kap. 4022 post 1

2. regne med alle ubrukte merinntekter ved beregning av sum som kan overføres på
                kap. 1020, postene 1 Driftsutgifter og 21 Spesielle driftsutgifter og kap. 1021,
                postene 1 Driftsutgifter og 21 Spesielle driftsutgifter. 

VII 

Merinntektsfullmakter

Stortinget samtykker i at Fornyings-, administrasjons- og kirkedepartementet i 2010
            kan: 

overskride bevilgningen under

mot tilsvarende merinntekt under

kap. 1590 post 1

kap. 4590 post 2

kap. 1590 post 21

kap. 4590 post 3 

kap. 1591 post 1

kap. 4591 post 2

kap. 1591 post 21

kap. 4591 post 3

kap. 1592 post 1

kap. 4592 postene 2 og 3

Votering:

Komiteens innstilling ble enstemmig bifalt.


                    
                    

 Ingen har bedt om ordet. 

(Votering, se side 1023) 





                    

 Ingen har bedt om ordet. 

(Votering, se side 1025)





                    

 Ingen har bedt om ordet. 

(Votering, se side 1025)

 Da er den reglementsmessige tiden for formiddagens møte omme. Presidenten vil nå heve
            møtet, og nytt møte settes kl. 18. 





                    

 Under debatten er det fremsatt 14 forslag. Det er 

forslag nr. 1, fra Ine M. Eriksen Søreide på vegne av Høyre og Kristelig
                  Folkeparti 

forslagene nr. 2–12, fra Morten Høglund på vegne av Fremskrittspartiet 

forslagene nr. 13 og 14, fra Trine Skei Grande på vegne av Venstre 

Forslagene nr. 1–12 er inntatt i innstillingen på sidene 76–82, mens forslagene nr.
              13 og 14 er omdelt på representantenes plasser i salen. 

Det voteres over forslag nr. 13, fra Venstre. Forslaget lyder: 

«Stortinget ber Regjeringen snarest gå i dialog med islandske myndigheter og
                igangsette ytterligere tiltak fra norsk side knyttet til å bistå Island i deres
                vanskelige økonomiske situasjon.» 

Under debatten har Fremskrittspartiet og Kristelig Folkeparti tilsagt støtte til
              forslagene. 

Votering:

Forslaget fra Venstre ble med 74 mot 28 stemmer ikke bifalt.

(Voteringsutskrift kl. 22.11.05)

 Det skal så voteres over forslag nr. 14, fra Venstre. Forslaget lyder: 

«Stortinget ber Regjeringen igangsette en mulighetsstudie knyttet til konseptet
                  «Sivile fredsstyrker».» 

Kristelig Folkeparti har varslet at de støtter dette forslaget. 

Votering:

Forslaget fra Venstre ble med 94 mot 7 stemmer ikke bifalt.

(Voteringsutskrift kl. 22.11.33)

 Det voteres over forslagene nr. 2, 6 og 7, fra Fremskrittspartiet. 

Forslag nr. 2 lyder: 

«Stortinget ber Regjeringen utarbeide og offentliggjøre en «svarteliste» av de
                bistandsorganisasjoner som ikke tar korrupsjonsproblematikken på alvor, og som
                unnlater å treffe egnede tiltak ved mistanke om korrupsjon i bistandsengasjementet.»
              

Forslag nr. 6 lyder: 

«Stortinget ber Regjeringen utarbeide en oversikt over hvordan norske tollbarrierer
                påvirker importmønsteret på varer fra u-land.» 

Forslag nr. 7 lyder: 

«Stortinget ber Regjeringen utarbeide en helhetlig strategi for økt involvering av
                næringslivet i utviklingspolitikken.» 

Høyre har varslet støtte til forslagene. 

Votering:

Forslagene fra Fremskrittspartiet ble med 60 mot 42 stemmer ikke
              bifalt.

(Voteringsutskrift kl. 22.11.58)

 Det voteres over forslagene nr. 11 og 12, fra Fremskrittspartiet. 

Forslag nr. 11 lyder: 

«Stortinget ber Regjeringen fremme en sak for Stortinget vedrørende
                redningstjenestens behov for helikoptre og deres egenskaper, samt dagens
                redningshelikoptres tilstand og egenskaper.» 

Forslag nr. 12 lyder: 

«Stortinget ber Regjeringen undersøke leasingmuligheter for redningshelikoptre.»
              

Høyre og Kristelig Folkeparti har varslet støtte til forslagene. 

Votering:

Forslagene fra Fremskrittspartiet ble med 54 mot 48 stemmer ikke
              bifalt.

(Voteringsutskrift kl. 22.12.21)

 Det voteres over forslag nr. 8, fra Fremskrittspartiet. Forslaget lyder: 

«Stortinget ber Regjeringen, i forbindelse med revidert nasjonalbudsjett, fremlegge
                en gjennomgang av de gjeldende rettigheter for veteranene og vurderer
                foreldelsesfristen i forbindelse med opprettelse av ny rettighet for soldater som
                har avtjent utelandsoperasjoner.» 

Høyre, Kristelig Folkeparti og Venstre har varslet støtte til forslaget. 

Votering:

Forslaget fra Fremskrittspartiet ble med 53 mot 49 stemmer ikke
              bifalt.

(Voteringsutskrift kl. 22.12.50)

 Det voteres over forslagene nr. 9 og 10, fra Fremskrittspartiet. 

Forslag nr. 9 lyder: 

«Stortinget ber Regjeringen, i sammenheng med revidert nasjonalbudsjet, å utrede en
                mulig utvidelse av erstatningsordningen med en maksimal erstatning på 65 G ved 100
                pst. varig ervervsmessig uførhet.» 

Forslag nr. 10 lyder: 

«Stortinget ber Regjeringen utarbeide en plan for en femårig oppfølging av de som
                har tjenestegjort i utenlandsoperasjoner.» 

Venstre har varslet støtte til forslagene. 

Votering:

Forslagene fra Fremskrittspartiet ble med 80 mot 22 stemmer ikke
              bifalt.

(Voteringsutskrift kl. 22.13.26)

 Det voteres over forslagene nr. 3–5, fra Fremskrittspartiet. 

Forslag nr. 3 lyder: 

«Stortinget ber Regjeringen avvikle all bistand til koranskoler i Pakistan.» 

Forslag nr. 4 lyder: 

«Stortinget ber Regjeringen stanse all bistand til de palestinske
                selvstyremyndigheter som direkte eller indirekte støtter undervisning med et
                anti-israelsk og anti-semittisk budskap.» 

Forslag nr. 5 lyder: 

«Stortinget ber Regjeringen opprette en ekspertgruppe bestående av personer fra
                både offentlig og privat sektor for å bistå de fattigste landene (MUL-landene) og
                andre lavinntektsland med å treffe tiltak for å redusere byråkratiske hindringer for
                entreprenørskap, handel og innovasjon. Gruppen administreres gjennom Norfund med et
                årlig driftsbudsjett tilsvarende om lag 10 mill. kroner.» 

Votering:

Forslagene fra Fremskrittspartiet ble med 80 mot 21 stemmer ikke
              bifalt.

(Voteringsutskrift kl. 22.13.48)

 Det voteres over forslag nr. 1, fra Høyre og Kristelig Folkeparti. Forslaget lyder: 

«Rammeområde 4 

(Utenriks)

I 

På statsbudsjettet for 2010 bevilges under: 

Utgifter

100

Utenriksdepartementet

 1

Driftsutgifter

1 699 612 000

21

Spesielle driftsutgifter, 

kan
                      overføres

7 443 000

45

Større utstyrsanskaffelser og vedlikehold, 

kan overføres

16 500 000

70

Erstatning av skader på utenlandske
                    ambassader

826 000

71

Diverse tilskudd

33 813 000

72

Hjelp til norske borgere i utlandet som ikke er
                    sjømenn

141 000

103

Regjeringens fellesbevilgning for
                    representasjon

 1

Driftsutgifter

25 534 000

104

Kongefamiliens offisielle reiser til
                    utlandet

 1

Driftsutgifter

8 413 000

115

Kultur-, norgesfremme- og
                    informasjonsformål

 1

Driftsutgifter, 

kan nyttes
                      under post 70

28 470 000

70

Tilskudd til kultur-, norgesfremme- og
                    informasjonsformål, 

kan overføres, kan nyttes under post
                      1

77 800 000

116

Deltaking i internasjonale organisasjoner

70

Tilskudd til internasjonale organisasjoner

1 312 037 000

71

Finansieringsordningen under EØS-avtalen, 

kan overføres

2 400 000

72

EØS-finansieringsordningen, 

kan
                      overføres

1 615 000 000

73

Den norske finansieringsordningen, 

kan overføres

1 460 000 000

74

Bilaterale samarbeidsprogram med Bulgaria og
                    Romania, 

kan overføres

180 200 000

118

Nordområdetiltak mv.

70

Nordområdetiltak og prosjektsamarbeid med
                    Russland, 

kan overføres

300 151 000

71

Støtte til utvikling av samfunn, demokrati og
                    menneskerettigheter mv., 

kan overføres

32 043 000

76

Tilskudd til internasjonale klima- og miljøtiltak,
                      

kan overføres

33 998 000

140

Utenriksdepartementets administrasjon av
                    utviklingshjelpen

 1

Driftsutgifter

1 033 218 000

45

Større utstyrsanskaffelser og vedlikehold, 

kan overføres

15 000 000

141

Direktoratet for utviklingssamarbeid
                    (Norad)

 1

Driftsutgifter

199 936 000

144

Fredskorpset

 1

Driftsutgifter

50 200 000

150

Bistand til Afrika

78

Regionbevilgning for Afrika, 

kan overføres

2 853 500 000

151

Bistand til Asia

72

Bistand til Afganistan og Pakistan, 

kan overføres

574 500 000

78

Regionbevilgning for Asia, 

kan
                      overføres

418 600 000

152

Bistand til Midtøsten

78

Regionbevilgning for Midtøsten, 

kan overføres

500 000 000

153

Bistand til Latin-Amerika

78

Regionbevilgning for Latin-Amerika, 

kan overføres

145 500 000

160

Sivilt samfunn og demokratiutvikling

 1

Driftsutgifter

33 500 000

70

Sivilt samfunn, 

kan
                      overføres

1 298 000 000

71

Tilskudd til frivillige organisasjoners
                    opplysningsarbeid, 

kan overføres

81 000 000

72

Demokratistøtte/partier, 

kan
                      overføres

8 000 000

73

Kultur, 

kan
                    overføres

106 000 000

75

Internasjonale organisasjoner og nettverk, 

kan overføres

172 500 000

77

Utvekslingsordninger gjennom Fredskorpset, 

kan overføres

135 000 000

161

Næringsutvikling

70

Næringsutvikling, 

kan
                      overføres

309 000 000

75

NORFUND - tapsavsetting

143 750 000

162

Overgangsbistand (gap)

70

Overgangsbistand (gap), 

kan
                      overføres

499 000 000

163

Nødhjelp, humanitær bistand og
                    menneskerettigheter

70

Naturkatastrofer, 

kan
                      overføres

385 000 000

71

Humanitær bistand, 

kan
                      overføres

2 070 600 000

72

Menneskerettigheter, 

kan
                      overføres

187 000 000

164

Fred, forsoning og demokrati

70

Fred, forsoning og demokratitiltak, 

kan overføres

647 725 000

71

ODA-godkjente land på Balkan, 

kan overføres

525 000 000

72

Utvikling og nedrustning, 

kan
                      overføres

149 000 000

73

Andre ODA-godkjente OSSE-land, 

kan overføres

335 000 000

165

Forskning, kompetanseheving og evaluering

 1

Driftsutgifter

139 000 000

70

Forskning og høyere utdanning, 

kan overføres

353 000 000

71

Faglig samarbeid, 

kan
                      overføres

270 000 000

166

Miljø og bærekraftig utvikling mv.

 1

Driftsutgifter

39 867 000

70

Ymse tilskudd, 

kan
                      overføres

7 300 000

71

Internasjonale prosesser og konvensjoner mv., 

kan overføres

33 000 000

72

Internasjonale miljøprosesser og bærekraftig
                    utvikling, 

kan overføres

335 000 000

73

Klima- og skogsatsingen, 

kan
                      overføres

1 812 700 000

167

Flyktningtiltak i Norge, godkjent som
                    utviklingshjelp (ODA)

21

Spesielle driftsutgifter

2 879 969 000

168

Kvinner og likestilling

70

Kvinner og likestilling, 

kan
                      overføres

300 000 000

169

Globale helse- og vaksineinitiativ

70

Vaksine og helse, 

kan
                      overføres

1 425 000 000

71

Andre helse- og aidstiltak, 

kan
                      overføres

185 000 000

170

FN-organisasjoner mv.

70

FNs utviklingsprogram (UNDP)

860 000 000

71

FNs befolkningsfond (UNFPA)

332 000 000

72

FNs barnefond (UNICEF)

450 000 000

73

Verdens matvareprogram (WFP), 

kan overføres

145 000 000

74

FNs Høykommissær for flyktninger (UNHCR)

240 000 000

75

FNs organisasjon for palestinske flyktninger
                    (UNRWA)

150 000 000

76

Tilleggsmidler via FN-systemet mv., 

kan overføres

1 449 200 000

77

FNs aidsprogram (UNAIDS), 

kan
                      overføres

160 000 000

78

Bidrag andre FN-organisasjoner mv., 

kan overføres

189 420 000

79

Eksperter, junioreksperter og FNs fredskorps, 

kan overføres

67 000 000

81

Tilskudd til internasjonal landbruksforskning,
                      

kan overføres

108 000 000

171

Multilaterale finansinstitusjoner

70

Verdensbanken, 

kan
                      overføres

779 000 000

71

Regionale banker og fond, 

kan
                      overføres

690 300 000

72

Samfinansiering via finansinstitusjoner, 

kan overføres

414 500 000

172

Gjeldslette og gjeldsrelaterte tiltak

70

Gjeldsslette, betalingsbalansestøtte og
                    kapasitetsbygging, 

kan overføres

285 000 000

480

Svalbardbudsjettet

50

Tilskudd

112 977 000

Totale utgifter

33 922 143 000

Inntekter

3100

Utenriksdepartementet

 1

Diverse gebyrer ved utenriksstasjonene

13 568 000

 2

Gebyrer for utlendingssaker ved
                    utenriksstasjonene

63 900 000

 5

Refusjon spesialutsendinger mv.

7 068 000

Totale inntekter

84 536 000

II 

Merinntektsfullmakter

Stortinget samtykker i at Utenriksdepartementet i 2010 kan: 

1.

overskride bevilgningen under

mot tilsvarende merinntekter under

kap. 100 post 1

kap. 3100 postene 2 og 5

kap. 100 post 71

kap. 3100 post 6

kap. 140 post 1

kap. 3140 post 5

2. overskride bevilgningen under kap. 166 Miljø og bærekraftig utvikling mv., post
                70 Ymse tilskudd mot tilsvarende inntekter under kap. 3166 Miljø og bærekraftig
                utvikling mv., post 1 Salgsinntekter fra salg av bistandseiendommer som er
                finansiert over bistandsbudsjettet, og som ikke er avskrevet i forhold til
                innlemmelse i husleieordningen. Ubenyttede inntekter fra slikt salg kan tas med ved
                beregning av overførbart beløp under kap. 166 Miljø og bærekraftig utvikling mv.,
                post 70 Ymse tilskudd. 

III 

Omdisponeringsfullmakt

Stortinget samtykker i at Utenriksdepartementet i 2010 kan omdisponere inntil 2 mill.
            kroner per tiltak fra kap. 166 Miljø og bærekraftig utvikling mv., post 70 Ymse tilskudd
            til øvrige ODA-godkjente bevilgninger. Beslutning om bruk av midler utover dette og
            inntil 6 mill. kroner treffes av Kongen. 

IV 

Agio/Disagio

Stortinget samtykker i at Utenriksdepartementet i 2010 gis fullmakt til å
            utgiftsføre/inntektsføre uten bevilgning kursgevinst og -tap som følge av justering av
            midlene ved utenriksstasjonene under kap. 100/3100 Utenriksdepartementet og kap.
            140/3140 Utenriksdepartementets administrasjon av utviklingshjelpen, post 89
            Agio/Disagio. 

V 

Bruk av opptjente rentemidler

Stortinget samtykker i at opptjente renter på tilskudd som er utbetalt fra Norge til
            multi-bi-prosjekter, samarbeidsprosjekter, stat-til-stat-bistand, støtte til
            internasjonale og lokale ikke-statlige aktører, kan benyttes til tiltak som avtales
            mellom Utenriksdepartementet og den enkelte mottaker. 

VI 

Tilsagnsfullmakter

Stortinget samtykker i at Utenriksdepartementet i 2010 kan gi tilsagn om: 

1. støtte utover gitte bevilgninger, men slik at samlet ramme for nye tilsagn og
                gammelt ansvar ikke overstiger følgende beløp: 

116

Deltaking i internasjonale organisasjoner

72

EØS-finansieringsordningen

2 405 mill. kroner

73

Den norske finansieringsordningen

1 640 mill. kroner

74

Bilaterale samarbeidsprogram med Bulgaria og
                    Romania

158 mill. kroner

118

Nordområdetiltak mv.

70

Nordområdetiltak og prosjektsamarbeid med
                    Russland

188 mill. kroner

161

Næringsutvikling

70

Næringsutvikling

550 mill. kroner

166

Miljø og bærekraftig utvikling mv.

73

Klima- og skogsatsingen

1 400 mill. kroner

2. tilskudd til globalt fond for fornybar energi og energieffektivitet (GEEREF) med
                inntil 80 mill. kroner over fire år i perioden 2008–2011 over kap. 166 Miljø- og
                bærekraftig utvikling mv., post 72 Internasjonale miljøprosesser og bærekraftig
                utvikling. 

3. tilskudd til utvikling av en vaksine mot pneumokokkbakterien innenfor
                initiativet Advance Market Commitments for Vaccines (AMC) med inntil 57 mill. USD i
                perioden 2009–2017 over kap. 169 Globale helse- og vaksineinitiativ, post 70 Vaksine
                og helse. 

VII 

Garantifullmakt

Stortinget samtykker i at Utenriksdepartementet i 2010 kan gi garantier innenfor en
            ramme for nye tilsagn og gammelt ansvar for inntil 50 mill. kroner for å minske norske
            importørers risiko ved direkte import fra utviklingsland, jf. omtale under kap. 161
            Næringsutvikling i Prop. 1 S (2009–2010). 

VIII 

Dekning av forsikringstilfelle

Stortinget samtykker i at Kongen i 2010 kan inngå avtaler om forsikringsansvar for
            utstillinger ved visningsinstitusjoner i utlandet innenfor en totalramme for nytt og
            gammelt ansvar som ikke må overstige 1 750 mill. kroner. 

IX 

Toårige budsjettvedtak

Stortinget samtykker i at Norge kan slutte seg til toårige budsjettvedtak i FAO, WHO,
            UNIDO, OECD, WTO, IAEA, IEA, Havbunnsmyndigheten, Den internasjonale havrettsdomstolen
            og for regulært bidrag til FN. 

X 

Ettergivelse av fordringer

Stortinget samtykker i at Kongen i 2010 kan ettergi statlige fordringer på
            utviklingsland i samsvar med kriteriene i handlingsplanen av 2004 Om gjeldslette for
            utvikling for inntil 500 mill. kroner under Garantiinstituttet for Eksportkreditts gamle
            portefølje (gammel alminnelig ordning og den gamle særordningen for utviklingsland).
            Fordringene verdsettes til faktisk utestående beløp på ettergivelsestidspunktet. 

XI 

Utbetaling av tilskudd

Stortinget samtykker i at Utenriksdepartementet i 2010 gis unntak fra bestemmelsene i
            stortingsvedtak av 8. november 1984 om utbetaling av gitte bevilgninger på følgende
            måte: 

1. Utbetalinger av norske medlemskapskontingenter, pliktige bidrag og andre
                tilskudd til internasjonale organisasjoner Norge er medlem av, kan foretas i henhold
                til regelverket til den enkelte organisasjon. 

2. Utbetalinger innenfor ett budsjettår av tilskudd til utviklingsformål kan
                foretas én gang i året dersom avtaler om samfinansiering med andre givere, inklusive
                private og halvstatlige aktører, innenfor utviklingssamarbeidet tilsier det. 

XII 

Bruk av gjeldsbrev og raskere trekk på gjeldsbrev

Stortinget samtykker i at Utenriksdepartementet i 2010 kan: 

1. fravike bevilgningsreglementet § 3 annet ledd ved utstedelse av gjeldsbrev i
                forbindelse med kapitalpåfyllinger under Det internasjonale utviklingsfondet, Det
                asiatiske utviklingsfondet, Det afrikanske utviklingsfondet, Den globale
                miljøfasiliteten og Det felles fond for råvarer. 

2. fravike stortingsvedtak av 8. november 1984 for å inngå avtale med mottakere om
                raskere trekk på gjeldsbrev enn utbetalingsbehovet tilsier ved kapitalpåfyllinger
                under Det internasjonale utviklingsfondet, Det afrikanske utviklingsfondet og Det
                asiatiske utviklingsfondet. 

XIII 

Deltakelse i International Finance Facility for Immunisation
              (IFFIm)

Stortinget samtykker i at Utenriksdepartementet i 2010 i forbindelse med utbetaling av
            det norske bidraget til GAVI Fund Affiliate på 5,4 mill. USD kan fravike stortingsvedtak
            av 8. november 1984 om utbetaling av tilskudd før det er behov for å dekke de aktuelle
            utgiftene og å bruke tilskudd som sikkerhet for lån. 

XIV 

Deltakelse i IMFs låneordning til lavinntektsland som utsettes for
              økonomiske sjokk og kortsiktige betalingsbalanseproblemer

Stortinget samtykker i at Norge fra 2010 til 2012 kan delta i eksisterende og nye
            låneordninger under IMF rettet mot lavinntektsland med kortsiktige
            betalingsbalanseproblemer innenfor en totalramme på 14,1 mill. SDR. 

XV 

Deltakelse i den femte kapitaløkningen i Den asiatiske
              utviklingsbanken

Stortinget samtykker i at: 

1. Norge deltar i den femte kapitaløkningen i Den asiatiske utviklingsbanken med en
                innbetalt andel tilsvarende motverdien i norske kroner på innbetalingstidspunktet av
                til sammen USD 11 617 150. Innbetalingen foretas i løpet av årene 2010–2014, og
                belastes kap. 171 Multilaterale finansinstitusjoner, post 71 Regionale banker og
                fond. 

2. Den norske garantikapitalen i Den asiatiske utviklingsbanken økes med 231,3
                mill. SDR (Special Drawing Rights).» 

Venstre har varslet støtte til forslaget. 

Votering:

Forslaget fra Høyre og Kristelig Folkeparti ble med 73 mot 28 stemmer ikke
              bifalt.

(Voteringsutskrift kl. 22.14.16)

Komiteen hadde innstilt: 

Rammeområde 4 

(Utenriks)

I 

På statsbudsjettet for 2010 bevilges under: 

Utgifter

100

Utenriksdepartementet

 1

Driftsutgifter

1 699 612 000

21

Spesielle driftsutgifter, 

kan
                      overføres

7 443 000

45

Større utstyrsanskaffelser og vedlikehold, 

kan overføres

16 500 000

70

Erstatning av skader på utenlandske
                    ambassader

826 000

71

Diverse tilskudd

33 813 000

72

Hjelp til norske borgere i utlandet som ikke er
                    sjømenn

141 000

103

Regjeringens fellesbevilgning for
                    representasjon

 1

Driftsutgifter

25 534 000

104

Kongefamiliens offisielle reiser til
                    utlandet

 1

Driftsutgifter

8 413 000

115

Kultur-, norgesfremme- og
                    informasjonsformål

 1

Driftsutgifter, 

kan nyttes
                      under post 70

28 470 000

70

Tilskudd til kultur-, norgesfremme- og
                    informasjonsformål, 

kan overføres, kan nyttes under post
                      1

77 800 000

116

Deltaking i internasjonale organisasjoner

70

Tilskudd til internasjonale organisasjoner

1 312 037 000

71

Finansieringsordningen under EØS-avtalen, 

kan overføres

2 400 000

72

EØS-finansieringsordningen, 

kan
                      overføres

1 615 000 000

73

Den norske finansieringsordningen, 

kan overføres

1 460 000 000

74

Bilaterale samarbeidsprogram med Bulgaria og
                    Romania, 

kan overføres

180 200 000

118

Nordområdetiltak mv.

70

Nordområdetiltak og prosjektsamarbeid med
                    Russland, 

kan overføres

300 151 000

71

Støtte til utvikling av samfunn, demokrati og
                    menneskerettigheter mv., 

kan overføres

32 043 000

76

Tilskudd til internasjonale klima- og miljøtiltak,
                      

kan overføres

33 998 000

140

Utenriksdepartementets administrasjon av
                    utviklingshjelpen

 1

Driftsutgifter

1 033 218 000

45

Større utstyrsanskaffelser og vedlikehold, 

kan overføres

15 000 000

141

Direktoratet for utviklingssamarbeid
                    (Norad)

 1

Driftsutgifter

199 936 000

144

Fredskorpset

 1

Driftsutgifter

50 200 000

150

Bistand til Afrika

78

Regionbevilgning for Afrika, 

kan overføres

2 808 500 000

151

Bistand til Asia

72

Bistand til Afghanistan og Pakistan, 

kan overføres

574 500 000

78

Regionbevilgning for Asia, 

kan
                      overføres

418 600 000

152

Bistand til Midtøsten

78

Regionbevilgning for Midtøsten, 

kan overføres

500 000 000

153

Bistand til Latin-Amerika

78

Regionbevilgning for Latin-Amerika, 

kan overføres

220 500 000

160

Sivilt samfunn og demokratiutvikling

 1

Driftsutgifter

33 500 000

70

Sivilt samfunn, 

kan
                      overføres

1 228 000 000

71

Tilskudd til frivillige organisasjoners
                    opplysningsarbeid, 

kan overføres

81 000 000

72

Demokratistøtte/partier, 

kan
                      overføres

8 000 000

73

Kultur, 

kan
                    overføres

106 000 000

75

Internasjonale organisasjoner og nettverk, 

kan overføres

172 500 000

77

Utvekslingsordninger gjennom Fredskorpset, 

kan overføres

135 000 000

161

Næringsutvikling

70

Næringsutvikling, 

kan
                      overføres

309 000 000

75

NORFUND - tapsavsetting

143 750 000

162

Overgangsbistand (gap)

70

Overgangsbistand (gap), 

kan
                      overføres

499 000 000

163

Nødhjelp, humanitær bistand og
                    menneskerettigheter

70

Naturkatastrofer, 

kan
                      overføres

335 000 000

71

Humanitær bistand, 

kan
                      overføres

2 020 600 000

72

Menneskerettigheter, 

kan
                      overføres

187 000 000

164

Fred, forsoning og demokrati

70

Fred, forsoning og demokratitiltak, 

kan overføres

647 725 000

71

ODA-godkjente land på Balkan, 

kan overføres

575 000 000

72

Utvikling og nedrustning, 

kan
                      overføres

149 000 000

73

Andre ODA-godkjente OSSE-land, 

kan overføres

335 000 000

165

Forskning, kompetanseheving og evaluering

 1

Driftsutgifter

139 000 000

70

Forskning og høyere utdanning, 

kan overføres

353 000 000

71

Faglig samarbeid, 

kan
                      overføres

270 000 000

166

Miljø og bærekraftig utvikling mv.

 1

Driftsutgifter

39 867 000

70

Ymse tilskudd, 

kan
                      overføres

7 300 000

71

Internasjonale prosesser og konvensjoner mv., 

kan overføres

33 000 000

72

Internasjonale miljøprosesser og bærekraftig
                    utvikling, 

kan overføres

235 000 000

73

Klima- og skogsatsingen, 

kan
                      overføres

2 107 700 000

167

Flyktningtiltak i Norge, godkjent som
                    utviklingshjelp (ODA)

21

Spesielle driftsutgifter

2 879 969 000

168

Kvinner og likestilling

70

Kvinner og likestilling, 

kan
                      overføres

300 000 000

169

Globale helse- og vaksineinitiativ

70

Vaksine og helse, 

kan
                      overføres

1 375 000 000

71

Andre helse- og aidstiltak, 

kan
                      overføres

185 000 000

170

FN-organisasjoner mv.

70

FNs utviklingsprogram (UNDP)

860 000 000

71

FNs befolkningsfond (UNFPA)

332 000 000

72

FNs barnefond (UNICEF)

450 000 000

73

Verdens matvareprogram (WFP), 

kan overføres

145 000 000

74

FNs Høykommissær for flyktninger (UNHCR)

240 000 000

75

FNs organisasjon for palestinske flyktninger
                    (UNRWA)

150 000 000

76

Tilleggsmidler via FN-systemet mv., 

kan overføres

1 449 200 000

77

FNs aidsprogram (UNAIDS), 

kan
                      overføres

160 000 000

78

Bidrag andre FN-organisasjoner mv., 

kan overføres

189 420 000

79

Eksperter, junioreksperter og FNs fredskorps, 

kan overføres

67 000 000

81

Tilskudd til internasjonal landbruksforskning,
                      

kan overføres

98 000 000

171

Multilaterale finansinstitusjoner

70

Verdensbanken, 

kan
                      overføres

779 000 000

71

Regionale banker og fond, 

kan
                      overføres

680 300 000

72

Samfinansiering via finansinstitusjoner, 

kan overføres

394 500 000

172

Gjeldslette og gjeldsrelaterte tiltak

70

Gjeldsslette, betalingsbalansestøtte og
                    kapasitetsbygging, 

kan overføres

270 000 000

480

Svalbardbudsjettet

50

Tilskudd

112 977 000

Totale utgifter

33 922 143 000

Inntekter

3100

Utenriksdepartementet

 1

Diverse gebyrer ved utenriksstasjonene

13 568 000

 2

Gebyrer for utlendingssaker ved
                    utenriksstasjonene

63 900 000

 5

Refusjon spesialutsendinger mv.

7 068 000

Totale inntekter

84 536 000

II 

Merinntektsfullmakter

Stortinget samtykker i at Utenriksdepartementet i 2010 kan: 

overskride bevilgningen under

mot tilsvarende merinntekter under

kap. 100 post 1

kap. 3100 postene 2 og 5

kap. 100 post 71

kap. 3100 post 6

kap. 140 post 1

kap. 3140 post 5

2. overskride bevilgningen under kap. 166 Miljø og bærekraftig utvikling mv., post
                70 Ymse tilskudd mot tilsvarende inntekter under kap. 3166 Miljø og bærekraftig
                utvikling mv., post 1 Salgsinntekter fra salg av bistandseiendommer som er
                finansiert over bistandsbudsjettet, og som ikke er avskrevet i forhold til
                innlemmelse i husleieordningen. Ubenyttede inntekter fra slikt salg kan tas med ved
                beregning av overførbart beløp under kap. 166 Miljø og bærekraftig utvikling mv.,
                post 70 Ymse tilskudd. 

III 

Omdisponeringsfullmakt

Stortinget samtykker i at Utenriksdepartementet i 2010 kan omdisponere inntil 2 mill.
            kroner per tiltak fra kap. 166 Miljø og bærekraftig utvikling mv., post 70 Ymse tilskudd
            til øvrige ODA-godkjente bevilgninger. Beslutning om bruk av midler utover dette og
            inntil 6 mill. kroner treffes av Kongen. 

IV 

Agio/Disagio

Stortinget samtykker i at Utenriksdepartementet i 2010 gis fullmakt til å
            utgiftsføre/inntektsføre uten bevilgning kursgevinst og -tap som følge av justering av
            midlene ved utenriksstasjonene under kap. 100/3100 Utenriksdepartementet og kap.
            140/3140 Utenriksdepartementets administrasjon av utviklingshjelpen, post 89
            Agio/Disagio. 

V 

Bruk av opptjente rentemidler

Stortinget samtykker i at opptjente renter på tilskudd som er utbetalt fra Norge til
            multi-bi-prosjekter, samarbeidsprosjekter, stat-til-stat-bistand, støtte til
            internasjonale og lokale ikke-statlige aktører, kan benyttes til tiltak som avtales
            mellom Utenriksdepartementet og den enkelte mottaker. 

VI 

Tilsagnsfullmakter

Stortinget samtykker i at Utenriksdepartementet i 2010 kan gi tilsagn om: 

1. støtte utover gitte bevilgninger, men slik at samlet ramme for nye tilsagn og
                gammelt ansvar ikke overstiger følgende beløp: 

116

Deltaking i internasjonale organisasjoner

72

EØS-finansieringsordningen

2 405 mill. kroner

73

Den norske finansieringsordningen

1 640 mill. kroner

74

Bilaterale samarbeidsprogram med Bulgaria og
                    Romania

158 mill. kroner

118

Nordområdetiltak mv.

70

Nordområdetiltak og prosjektsamarbeid med
                    Russland

188 mill. kroner

161

Næringsutvikling

70

Næringsutvikling

550 mill. kroner

166

Miljø og bærekraftig utvikling mv.

73

Klima- og skogsatsingen

1 400 mill. kroner

2. tilskudd til globalt fond for fornybar energi og energieffektivitet (GEEREF) med
                inntil 80 mill. kroner over fire år i perioden 2008–2011 over kap. 166 Miljø- og
                bærekraftig utvikling mv., post 72 Internasjonale miljøprosesser og bærekraftig
                utvikling. 

3. tilskudd til utvikling av en vaksine mot pneumokokkbakterien innenfor
                initiativet Advance Market Commitments for Vaccines (AMC) med inntil 57 mill. USD i
                perioden 2009–2017 over kap. 169 Globale helse- og vaksineinitiativ, post 70 Vaksine
                og helse. 

VII 

Garantifullmakt

Stortinget samtykker i at Utenriksdepartementet i 2010 kan gi garantier innenfor en
            ramme for nye tilsagn og gammelt ansvar for inntil 50 mill. kroner for å minske norske
            importørers risiko ved direkte import fra utviklingsland, jf. omtale under kap. 161
            Næringsutvikling i Prop. 1 S (2009–2010). 

VIII 

Dekning av forsikringstilfelle

Stortinget samtykker i at Kongen i 2010 kan inngå avtaler om forsikringsansvar for
            utstillinger ved visningsinstitusjoner i utlandet innenfor en totalramme for nytt og
            gammelt ansvar som ikke må overstige 1 750 mill. kroner. 

IX 

Toårige budsjettvedtak

Stortinget samtykker i at Norge kan slutte seg til toårige budsjettvedtak i FAO, WHO,
            UNIDO, OECD, WTO, IAEA, IEA, Havbunnsmyndigheten, Den internasjonale havrettsdomstolen
            og for regulært bidrag til FN. 

X 

Ettergivelse av fordringer

Stortinget samtykker i at Kongen i 2010 kan ettergi statlige fordringer på
            utviklingsland i samsvar med kriteriene i handlingsplanen av 2004 Om gjeldslette for
            utvikling for inntil 500 mill. kroner under Garantiinstituttet for Eksportkreditts gamle
            portefølje (gammel alminnelig ordning og den gamle særordningen for utviklingsland).
            Fordringene verdsettes til faktisk utestående beløp på ettergivelsestidspunktet. 

XI 

Utbetaling av tilskudd

Stortinget samtykker i at Utenriksdepartementet i 2010 gis unntak fra bestemmelsene i
            stortingsvedtak av 8. november 1984 om utbetaling av gitte bevilgninger på følgende
            måte: 

1. Utbetalinger av norske medlemskapskontingenter, pliktige bidrag og andre
                tilskudd til internasjonale organisasjoner Norge er medlem av, kan foretas i henhold
                til regelverket til den enkelte organisasjon. 

2. Utbetalinger innenfor ett budsjettår av tilskudd til utviklingsformål kan
                foretas én gang i året dersom avtaler om samfinansiering med andre givere, inklusive
                private og halvstatlige aktører, innenfor utviklingssamarbeidet tilsier det. 

XII 

Bruk av gjeldsbrev og raskere trekk på gjeldsbrev

Stortinget samtykker i at Utenriksdepartementet i 2010 kan: 

1. fravike bevilgningsreglementet § 3 annet ledd ved utstedelse av gjeldsbrev i
                forbindelse med kapitalpåfyllinger under Det internasjonale utviklingsfondet, Det
                asiatiske utviklingsfondet, Det afrikanske utviklingsfondet, Den globale
                miljøfasiliteten og Det felles fond for råvarer. 

2. fravike stortingsvedtak av 8. november 1984 for å inngå avtale med mottakere om
                raskere trekk på gjeldsbrev enn utbetalingsbehovet tilsier ved kapitalpåfyllinger
                under Det internasjonale utviklingsfondet, Det afrikanske utviklingsfondet og Det
                asiatiske utviklingsfondet. 

XIII 

Deltakelse i International Finance Facility for Immunisation
              (IFFIm)

Stortinget samtykker i at Utenriksdepartementet i 2010 i forbindelse med utbetaling av
            det norske bidraget til GAVI Fund Affiliate på 5,4 mill. USD kan fravike stortingsvedtak
            av 8. november 1984 om utbetaling av tilskudd før det er behov for å dekke de aktuelle
            utgiftene og å bruke tilskudd som sikkerhet for lån. 

XIV 

Deltakelse i IMFs låneordning til lavinntektsland som utsettes for
              økonomiske sjokk og kortsiktige betalingsbalanseproblemer

Stortinget samtykker i at Norge fra 2010 til 2012 kan delta i eksisterende og nye
            låneordninger under IMF rettet mot lavinntektsland med kortsiktige
            betalingsbalanseproblemer innenfor en totalramme på 14,1 mill. SDR. 

XV 

Deltakelse i den femte kapitaløkningen i Den asiatiske
              utviklingsbanken

Stortinget samtykker i at: 

1. Norge deltar i den femte kapitaløkningen i Den asiatiske utviklingsbanken med en
                innbetalt andel tilsvarende motverdien i norske kroner på innbetalingstidspunktet av
                til sammen USD 11 617 150. Innbetalingen foretas i løpet av årene 2010–2014, og
                belastes kap. 171 Multilaterale finansinstitusjoner, post 71 Regionale banker og
                fond. 

2. Den norske garantikapitalen i Den asiatiske utviklingsbanken økes med 231,3
                mill. SDR (Special Drawing Rights). 

 Fremskrittspartiet har varslet at de vil gå imot innstillingen. Høyre, Kristelig
              Folkeparti og Venstre vil nå støtte innstillingen etter at deres forslag er falt. 

Votering:

Komiteens innstilling ble bifalt med 81 mot 21 stemmer.

(Voteringsutskrift kl. 22.14.54)

Videre var innstilt: 

Rammeområde 8

(Forsvar)

I 

På statsbudsjettet for 2010 bevilges under: 

Utgifter

1700

Forsvarsdepartementet

 1

Driftsutgifter

319 823 000

73

Forskning og utvikling, 

kan
                      overføres

17 794 000

1710

Forsvarsbygg og nybygg og nyanlegg

24

Driftsresultat

-1 019 000 000

46

Ekstraordinært vedlikehold, 

kan
                      overføres

59 000 000

47

Nybygg og nyanlegg, 

kan
                      overføres

1 609 630 000

1716

Forsvarets forskningsinstitutt

51

Tilskudd til Forsvarets
                    forskningsinstitutt

158 847 000

1719

Fellesutgifter og tilskudd til foretak under
                    Forsvarsdepartementet

 1

Driftsutgifter

335 189 000

43

Til disposisjon for Forsvarsdepartementet

18 000 000

71

Overføringer til andre, 

kan
                      overføres

64 854 000

78

Norges tilskudd til NATOs driftsbudsjett, 

kan overføres

265 000 000

1720

Felles ledelse og kommandoapparat

 1

Driftsutgifter

2 642 083 000

1723

Nasjonal sikkerhetsmyndighet

 1

Driftsutgifter

112 074 000

1725

Fellesinstitusjoner og -utgifter under
                    Forsvarsstaben

 1

Driftsutgifter

1 715 903 000

50

Overføring Statens Pensjonskasse, 

kan overføres

130 597 000

70

Renter låneordning, 

kan
                      overføres

5 964 000

1731

Hæren

 1

Driftsutgifter

4 561 305 000

1732

Sjøforsvaret

 1

Driftsutgifter

3 158 848 000

1733

Luftforsvaret

 1

Driftsutgifter

3 725 002 000

1734

Heimevernet

 1

Driftsutgifter

1 001 921 000

1735

Etterretningstjenesten

21

Spesielle driftsutgifter

913 339 000

1740

Forsvarets logistikkorganisasjon

 1

Driftsutgifter

3 081 345 000

1760

Nyanskaffelser av materiell og nybygg og
                    nyanlegg

 1

Driftsutgifter, 

kan nyttes
                      under kap. 1760 post 45

1 027 627 000

44

Fellesfinansierte bygge- og anleggsarbeider,
                    nasjonalfinansiert andel, 

kan overføres

80 000 000

45

Større utstyrsanskaffelser og vedlikehold, 

kan overføres

7 668 947 000

48

Fellesfinansierte bygge- og anleggsarbeider,
                    fellesfinansiert andel, 

kan overføres

209 000 000

75

Fellesfinansierte bygge- og anleggsarbeider,
                    Norges tilskudd til NATOs investeringsprogram for sikkerhet, 

kan overføres, kan nyttes under kap. 1760 post 44

90 000 000

1790

Kystvakten

 1

Driftsutgifter

945 090 000

1791

Redningshelikoptertjenesten

 1

Driftsutgifter

478 322 000

1792

Norske styrker i utlandet

 1

Driftsutgifter

1 277 049 000

1795

Kulturelle og allmennyttige formål

 1

Driftsutgifter

274 023 000

60

Tilskudd til kommuner, 

kan
                      overføres

1 564 000

72

Overføringer til andre

1 766 000

Totale utgifter

34 930 906 000

Inntekter

4700

Forsvarsdepartementet

 1

Driftsinntekter

216 000

4710

Forsvarsbygg og nybygg og nyanlegg

47

Salg av eiendom

150 000 000

4720

Felles ledelse og kommandoapparat

 1

Driftsinntekter

20 641 000

4723

Nasjonal sikkerhetsmyndighet

 1

Driftsinntekter

2 523 000

4725

Fellesinstitusjoner og -inntekter under
                    Forsvarsstaben

 1

Driftsinntekter

30 113 000

70

Renter låneordning

36 000

4731

Hæren

 1

Driftsinntekter

3 625 000

4732

Sjøforsvaret

 1

Driftsinntekter

24 205 000

4733

Luftforsvaret

 1

Driftsinntekter

97 662 000

4734

Heimevernet

 1

Driftsinntekter

1 878 000

4740

Forsvarets logistikkorganisasjon

 1

Driftsinntekter

236 627 000

4760

Nyanskaffelser av materiell og nybygg og
                    nyanlegg

48

Fellesfinansierte bygge- og
                    anleggsinntekter

209 000 000

4790

Kystvakten

 1

Driftsinntekter

393 000

4791

Redningshelikoptertjenesten

 1

Driftsinntekter

434 997 000

4792

Norske styrker i utlandet

 1

Driftsinntekter

10 177 000

4795

Kulturelle og allmennyttige formål

 1

Driftsinntekter

2 369 000

4799

Militære bøter

86

Militære bøter

500 000

Totale inntekter

1 224 962 000

II 

Merinntektsfullmakter

Stortinget samtykker i at Forsvarsdepartementet i 2010 kan: 

1. benytte alle merinntekter til å overskride enhver utgiftsbevilgning under
                Forsvarsdepartementet, med følgende unntak: 

a. inntekter fra militære bøter kan ikke benyttes som grunnlag for
                    overskridelse. 

b. inntekter ved salg av større materiell kan benyttes med inntil 75 pst. til
                    overskridelse av bevilgningen under kap. 1760 Nyanskaffelser av materiell og
                    nybygg og nyanlegg, post 45 Større utstyrsanskaffelser og vedlikehold. 

2. ta med ubrukte merinntekter ved utregning av overførbart beløp. 

III 

Bestillingsfullmakter

Stortinget samtykker i at Forsvarsdepartementet i 2010 kan: 

1. foreta bestillinger ut over gitte bevilgninger, men slik at samlet ramme for nye
                bestillinger og gammelt ansvar ikke overstiger følgende beløp: 

1725

Fellesinstitusjoner og -utgifter under
                    Forsvarsstaben

 1

Driftsutgifter

80 mill. kroner

1731

Hæren

 1

Driftsutgifter

900 mill. kroner

1732

Sjøforsvaret

 1

Driftsutgifter

800 mill. kroner

1733

Luftforsvaret

 1

Driftsutgifter

1 440 mill. kroner

1734

Heimevernet

 1

Driftsutgifter

150 mill. kroner

1740

Forsvarets logistikkorganisasjon

 1

Driftsutgifter

300 mill. kroner

1760

Nyanskaffelser av materiell og nybygg og
                    nyanlegg

 1

Driftsutgifter

125 mill. kroner

44

Fellesfinansierte bygge- og anleggsarbeider,
                    nasjonalfinansiert andel

150 mill. kroner

45

Større utstyrsanskaffelser og vedlikehold

20 000 mill. kroner

48

Fellesfinansierte bygge- og anleggsarbeider,
                    fellesfinansiert andel

230 mill. kroner

75

Fellesfinansierte bygge- og anleggsarbeider,
                    Norges tilskudd til NATOs investeringsprogram for sikkerhet

100 mill. kroner

1790

Kystvakten

 1

Driftsutgifter

3 200 mill. kroner

1791

Redningshelikoptertjenesten

 1

Driftsutgifter

90 mill. kroner

1792

Norske styrker i utlandet

 1

Driftsutgifter

50 mill. kroner

2. gi Forsvarets forskningsinstitutt fullmakt til å ha økonomiske forpliktelser på
                inntil 60 mill. kroner ut over det som dekkes av egne avsetninger. 

IV 

Tilsagnsfullmakt

Stortinget samtykker i at Forsvarsdepartementet i 2010 kan gi tilsagn om økonomisk
            støtte ut over bevilgningen, men slik at samlet ramme for nye tilsagn og gammelt ansvar
            ikke overstiger følgende beløp: 

Kap.

Post

Betegnelse

Samlet ramme

1700

Forsvarsdepartementet

73

Forskning og utvikling

26 mill. kroner

V 

Nettobudsjettering av salgsomkostninger

Stortinget samtykker i at Forsvarsdepartementet i 2010 kan trekke salgsomkostninger ved
            salg av materiell og fast eiendom fra salgsinntekter før det overskytende inntektsføres
            under kap. 4760 Nyanskaffelser av materiell og nybygg og nyanlegg, post 45 Store
            nyanskaffelser og vedlikehold og kap. 4710 Forsvarsbygg og nybygg og nyanlegg, post 47
            Salg av eiendom. 

VI 

Personell

Stortinget samtykker i at: 

1. Forsvarsdepartementet i 2010 kan fastsette lengden på førstegangstjenesten,
                repetisjonstjenesten og heimevernstjenesten slik det går fram av Prop. 1 S
                (2009–2010). 

2. enheter oppsatt med frivillig heimevernspersonell kan overføres til
                forsvarsgrener og fellesinstitusjoner, og benyttes i operasjoner i utlandet. 

3. gjeldende befalsordning justeres i henhold til prinsippene som går fram av Prop.
                1 S (2009–2010). 

VII 

Investeringsfullmakter

Stortinget samtykker i at Forsvarsdepartementet i 2010 kan: 

1. starte opp nye investeringsprosjekter, herunder større bygg- og
                eiendomsprosjekter, som er presentert som nye prosjekter i Prop. 1 S (2009–2010),
                innenfor de kostnadsrammer som der er omtalt. 

2. endre tidligere godkjente prosjekter som anført i Prop. 1 S (2009–2010),
                herunder endrede kostnadsrammer. 

3. starte opp og gjennomføre materiellinvesteringer og byggeprosjekter av lavere
                kategori. 

4. nytte bevilgningen på den enkelte investeringspost, hhv. post 44, 45, 47 og 48
                fritt mellom formål, bygg- og eiendomskategorier, anskaffelser og prosjekter som
                presentert i Prop. 1 S (2009–2010). 

5. gjennomføre konsept- og definisjonsfasen av planlagte materiellanskaffelser.
              

6. igangsette prosjektering av byggeprosjekter med en samlet utgift tilsvarende 5
                pst. av bevilgningen på de respektive poster. 

VIII 

Fullmakter vedrørende fast eiendom

Stortinget samtykker i at Forsvarsdepartementet i 2010 kan: 

1. avhende fast eiendom uansett verdi til markedspris når det ikke foreligger annet
                statlig behov for eiendommen. Eiendommene skal normalt legges ut for salg i
                markedet, men kan selges direkte til fylkeskommuner eller kommuner til markedspris,
                innenfor EØS-avtalens bestemmelser. Dersom eiendommene er aktuelle for frilufts-
                eller kulturformål kan de selges på samme vilkår til Statskog SF hvis ikke
                fylkeskommuner eller kommuner ønsker å kjøpe eiendommene. 

2. avhende fast eiendom til en verdi av inntil 100 000 kroner vederlagsfritt eller
                til underpris når særlige grunner foreligger. 

IX 

Tidspunkt for belastning av utgiftsbevilgninger

Stortinget samtykker i at Forsvarsdepartementet i 2010 kan belaste utgiftsbevilgninger
            for bestillinger gjennom NAMSA fra det tidspunkt materiell blir rekvirert, selv om
            levering først skjer senere i budsjettåret eller i et etterfølgende budsjettår. 

 Fremskrittspartiet har varslet at de vil gå imot innstillingen. 

Votering:

Komiteens innstilling bifaltes med 81 mot 21 stemmer.

(Voteringsutskrift kl. 22.15.23)


                    
                    




 Etter ønske fra utenriks- og forsvarskomiteen vil presidenten foreslå at debatten blir begrenset til 1 time og 45 minutter, og at taletiden fordeles slik: 




Arbeiderpartiet 35 minutter, Fremskrittspartiet 20 minutter, Høyre 15 minutter, Sosialistisk Venstreparti 5 minutter, Senterpartiet 5 minutter, Kristelig Folkeparti 5 minutter, Venstre 5 minutter og medlemmer av Regjeringen 15 minutter. 




Videre vil presidenten foreslå at det blir gitt anledning til replikkordskifte på inntil fire replikker med svar etter innlegg fra partienes hovedtalere og inntil seks replikker med svar etter innlegg fra medlemmer av Regjeringen innenfor den fordelte taletid. 




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter. 




– Det anses vedtatt. 




 (komiteens leder): Først vil jeg takke komiteen for et godt samarbeid om budsjettet og også for et godt utført arbeid. Dette er den første budsjettdebatten for den nye utenriks- og forsvarskomiteen, og jeg mener at komiteens arbeid så langt har vist at den sammenslåingen var riktig. Det blir stadig vanskeligere å se forsvars-, sikkerhets-, utenriks- og utviklingspolitikken hver for seg. 




Det er bred enighet om mange av de store spørsmålene i norsk utenriks- og forsvarspolitikk. For et lite land som Norge er det viktig å ha konsensus rundt områder som er viktige for norske interesser. Det betyr imidlertid ikke at politisk uenighet ikke forekommer, og det vil jeg komme tilbake til. 




Handlingsrommet for norsk utenrikspolitikk illustreres ofte gjennom begrepet «det strategiske triangelet», som beskriver Norges plassering mellom Europa, Russland og det transatlantiske området. Triangelet illustrerer fortsatt sentrale problemstillinger for Norge. 




For det første: Norges forhold til Europa er regulert gjennom EØS-avtalen, en avtale som det blir stadig mindre kunnskap om og interesse for i EU, et EU som nå setter i kraft Lisboa-traktaten, og flytter makt over til organer der Norge har liten innflytelse. 




For det andre: Vi er nabo med et mer selvbevisst Russland, som vi må beholde et ryddig og konstruktivt forhold til. Samtidig ser vi at landet har meget store interne utfordringer. Vårt forhold til Russland settes på spissen i nordområdene både når det gjelder utfordringer, og når det gjelder muligheter for godt samarbeid og godt naboskap. Her vil jeg gi utenriksministeren ros for å ha etablert begrepet «High North – Low Tension» i det internasjonale miljøet. 




Den tredje siden i triangelet utgjøres av det transatlantiske forholdet og vår alliansetilhørighet i NATO. Alliansen er bærebjelken i vår sikkerhetspolitikk. NATO er i ferd med å utarbeide et nytt strategisk konsept, og balansen i alliansen vil også bli diskutert. 




Operasjonen i Afghanistan er et tydelig eksempel på hvordan NATO-landene bærer byrdene ulikt, og det vil utvikle seg en debatt om framtidas NATO vil være en allianse i indre og ytre sirkler. Nettopp Afghanistan er stedet der mange av trådene i norsk sikkerhets-, utenriks-, utviklings- og forsvarspolitikk samles. Vi deltar i den internasjonale innsatsen med både sivile og militære virkemidler – i hele spekteret, fra humanitær hjelp via langsiktig utviklingshjelp og statsbygging til soldater. Afghanistan-engasjementet viser virkelig behovet for å se politikken i sammenheng. 




Stortinget hadde nettopp en interpellasjonsdebatt om Afghanistan. Jeg skal derfor ikke si så veldig mye om situasjonen, men likevel påpeke noen forhold jeg mener er alvorlige. 




President Karzai må nå levere, og etter et skuffende valg må kravene til afghanske myndigheter skjerpes. Å få til dette er helt avgjørende. Det er også svært utfordrende at FN, UNAMA, nå er svekket i Afghanistan. Det svekker koordineringen av den sivile innsatsen. UNAMA må styrkes. I et mer nasjonalt perspektiv kommer det stadig sterkere bekymringsmeldinger fra våre soldater i Afghanistan om at de prinsipielle og vanntette skottene mellom den sivile og den militære innsatsen Norge yter, bare fungerer på papiret her hjemme og ikke på bakken i Afghanistan. Likevel velger Regjeringa å holde fast ved dette skillet, noe som betyr at den totale norske innsatsen på nær 1,8 milliarder kr årlig ikke er så effektiv som den kunne ha vært. En tidligere koordinering av innsatsen og et tettere samarbeid mellom sivile og militære bidrag er helt nødvendig. 




Det har over en viss tid opparbeidet seg et skille mellom dem av oss som mener at det er stor ubalanse mellom Forsvarets oppgaver og budsjetter, og de som mener at alt er på vei mot den skjønneste orden. Det er alvorlig når rapporter fra Forsvaret og fra Riksrevisjonen viser et helt annet bilde av situasjonen enn det bildet Stortinget blir forelagt gjennom budsjettproposisjonen. 




Det er også alvorlig når et flertall i komiteen ved gjentatte anledninger i merknads form må understreke viktigheten av at Stortinget får et grundigere og mer spesifikt beslutningsgrunnlag enn i dag, og at det gjøres mulig for Stortinget å følge opp og kontrollere avvik og utvikling gjennom de årlige budsjetter. 




Jeg håper og forventer at Regjeringa og den nye statsråden vil legge opp til en annen og langt åpnere praksis for informasjon om og fra Forsvaret, både for å skape en opplyst og realistisk debatt og for å sikre at Stortingets beslutningsgrunnlag er mest mulig korrekt. Dette er ikke minst viktig for Forsvarets egen skyld. 




Jeg tar med dette opp det forslag som Høyre og Kristelig Folkeparti står sammen om. 




 Da har komiteens leder, representanten Ine M. Eriksen Søreide, tatt opp det forslag som hun har referert til. 




Det blir replikkordskifte. 




 Norges forsvar, og for så vidt forsvar andre steder også, var tidligere kjennetegnet av et stort antall baser og leirer spredd ut over et stort geografisk område. Nå er tidene annerledes og forsvarsstrukturen ser etter hvert, etter noen harde strukturendringer, annerledes ut. NATOs nye generalsekretær, Anders Fogh Rasmussen, var nylig i Oslo. På møtet med utenriks- og forsvarskomiteen var Fogh Rasmussen bekymret over at NATO-landenes forsvar var for lite fleksibelt, jeg trur til og med han brukte begrepet «bekymret». For mye av ressursene var bundet opp i faste strukturer, sa generalsekretæren. 




I Høyres budsjett for neste år foreslår Høyre mer penger til å opprettholde faste baser og strukturer, og spørsmålet er: Rimer dette med de ønskene NATOs generalsekretær har for NATO-landenes framtidige forsvar? 




 Representanten Sverre Myrli og jeg hadde gleden av å være til stede på det samme møtet med NATOs generalsekretær. Det er helt riktig at han uttrykte bekymring for at mange NATO-land har bindinger på sine forsvarsbudsjetter som ikke gjør innsatsen fleksibel nok. Jeg tror en viktigere bekymring er den bekymringen jeg har for at den operative evnen til Forsvaret ikke er god nok. Det kan også få konsekvenser for våre NATO-operasjoner og våre NATO-forpliktelser. 




Riksrevisjonen påpekte senest for litt siden at det faktum at det nå er en så stor ubalanse mellom Forsvarets oppgaver og Forsvarets økonomi, gjør at det blir stadig vanskeligere å øve, stadig vanskeligere å fly, stadig vanskeligere å seile – det går ut over den operative evnen, og det kan også gå ut over våre forpliktelser i forhold til NATO. 




 Palestinerne har levd i mer enn 40 år under en brutal okkupasjon. Antall bosettinger øker, muren gjør at palestinerne sperres inne og at samfunnet kveles. Det er et formidabelt gjenoppbyggingsbehov i Gaza etter bakkeinvasjonene av israelske styrker for ett år siden. Det er en situasjon hvor støtten til den palestinske regjeringa og de palestinske institusjonene er viktigere enn noen sinne. 




Norge har inngått internasjonale forpliktelser og gitt støtte til det palestinske området. Det vil være oppsiktsvekkende om Norge skulle bryte disse forpliktelsene, sett i lys av Norges rolle i det internasjonale arbeidet for konfliktløsning og fred i Midt-Østen, og vår rolle som leder av giverlandsgruppa, AHLC. 




Høyre vil foreslå å kutte i regionsbevilgningene til Midt-Østen med nær en tredjedel, noe som bl.a. vil føre til at langsiktige prosjekter innenfor prioriterte områder vil måtte nedskaleres, eventuelt avvikles. Mener representanten Eriksen Søreide at et slikt kutt gir et riktig signal om Norges Midt-Østen-satsing? 




 Det er viktig å støtte de palestinske selvstyremyndighetene, men det er samtidig viktig å stille spørsmålet om myndighetene pr. i dag er i stand til å motta og absorbere den type bistand som i dag gis. Det er i tillegg et stort problem med mye av den bistanden som gis, at det er vanskelig å kontrollere om pengene kommer fram, om pengene brukes til det de skal, rett og slett fordi systemene i mottakerlandene ikke er solide nok, ikke er gjennomsiktige nok. For eksempel har man ikke riksrevisjon, som Norge ofte bruker for å kontrollere at pengene vi setter av til ulike formål, faktisk kommer fram. 




Det er viktig å styrke selvstyremyndighetene, det er viktig også å støtte opp om arbeidet som gjøres i MidtØsten, men vi har altså fra Høyres side valgt å gjøre en veldig tydelig prioritering. Vi har prioritert opp Afrika, de aller fattigste i verden. Det betyr at vi prioriterer ned andre områder. 




 I tillegg til å ha prioritert Afrika har Høyre også prioritert Afghanistan, og representanten uttrykte bekymring for utviklingen i Afghanistan i sitt innlegg. I Høyres merknader er man også kritiske til direkte budsjettstøtte over utviklingsbudsjettet. Mitt spørsmål til representanten Søreide er hvordan vi skal klare å utvikle afghanske myndigheter, et afghansk politi, en afghansk hær, hvis vi ikke bruker virkemidlet direkte budsjettstøtte, som Høyre i merknadsform er veldig kritisk til? 




 Det er helt riktig at Høyre nærer en bekymring for den utviklingen som er i Afghanistan. Vi er jo ikke de eneste som gjør det. Det har f.eks. vært uttrykt veldig sterkt fra USAs side ikke bare et ønske om, men også et krav om, at afghanske myndigheter nå må ta på større alvor arbeidet f.eks. med korrupsjonsbekjempelse. Det betyr at veldig mye av de pengene som både Norge og andre land gir til sivil oppbygging, forsvinner. Det er en generell bekymring, som jeg sa i mitt forrige svar, at den direkte budsjettstøtten faktisk ikke er et bidrag til å få alle pengene fram. Det betyr at mange av de landene som mottar direkte budsjettstøtte, ikke har mekanismer som kan absorbere pengene og sørge for at man kontrollerer at de kommer fram på en riktig måte. Når vi bruker Riksrevisjonen til det, er det et viktig virkemiddel for å sørge for at pengene ikke forsvinner. Vi har sett mange eksempler på at direkte budsjettstøtte aldri når fram til menneskene i de landene det skal hjelpe. Derfor mener jeg at det må finnes andre virkemidler enn den direkte budsjettstøtten for å hjelpe land, som f.eks. Afghanistan, i oppbyggingen. 




 Vi står her i Stortinget i dag i en budsjettdebatt der vi har en veldig splittet opposisjon. Tydeligst ser vi det når det gjelder bistandsbudsjettet, hvor Høyre i sitt alternative budsjett foreslår en økning i bistanden på 400 mill. kr. Det er langt lavere enn de 1,2 milliardene som regjeringspartiene foreslår, mens Kristelig Folkeparti foreslår på sin side å øke bistanden utover det Regjeringen foreslår med 303 mill. kr. Så har vi Fremskrittspartiet på den andre siden, som kritiserer mye av den bistandspolitikken som den sittende regjering fører. 




Spørsmålet mitt til Høyre blir da: Hva vil Høyre gjøre for å overbevise en potensiell, framtidig regjeringspartner om at å øke bistanden fra 2009-nivå med 400 mill. kr er riktigere enn å øke med 1 500 mill. kr? 




 Dette handler jo ikke om andre partier. Det handler verken om Kristelig Folkeparti eller Fremskrittspartiet, men det handler om å lage en utviklingspolitikk som fungerer. Der mener jeg vi fortsatt har mye å gå på. 




Jeg legger merke til at det forslaget som Høyre nå legger fram i sitt alternative budsjett, er ca. 425 mill. kr høyere enn det Regjeringa sjøl mente var et historisk nivå for inneværende år. Det betyr at vi satser på bistand, men vi har gjort noen helt klare prioriteringer. Vi satser mer tematisk, f.eks. på helse og utdanning. Vi satser mer på Afrika. Vi skrur opp bistanden til Afrika i forhold til Regjeringas forslag. Det er fordi vi ønsker å bruke bistanden til å hjelpe de aller fattigste. Men så er det jo sånn at alle partiene må være med på å diskutere om den bistandsinnsatsen vi har i dag, fungerer godt nok. Vi bruker 27,4 milliarder kr i året på bistandsområdet. Det er nesten ikke lov til å diskutere hvorvidt bistanden fungerer, og om den fungerer som vi gjerne ønsker at den skal. Jeg er, i likhet med resten av Høyre, for å bruke mye penger til bistand og utvikling, men jeg er for å bruke det på en måte som fungerer. Da mener jeg vi må ta de diskusjonene som Høyre ønsker å reise i budsjettinnstillinga. 




 Replikkordskiftet er omme. 




 Det er første gang budsjettene for utenriks og forsvar behandles samtidig. Jeg er enig med komiteens leder i at det vil vise seg at denne sammenslåingen vil være vellykket. 




Debatten skjer i en tid hvor det er mange viktige saker på dagsordenen internasjonalt. I morgen kommer president Obama for å ta imot fredsprisen for de muligheter han har skapt på den internasjonale dagsordenen. En ny nedrustningsavtale kan komme på plass snart. Mens vi debatterer, går soldater med det norske flagget på armen på tre kontinenter. I København er klimakonferansen i gang. Vi står overfor felles problemer i en verden som veves sterkere og sterkere sammen, og vår utenrikspolitikk har en ambisjon utover å ivareta egne interesser. Den har som ambisjon å skape en tryggere verden og en bedre verden også utenfor Norges grenser. 




Klimatoppmøtet i København er ett av de viktigste internasjonale møtene som noen gang er avholdt. De målsettinger og tiltak verdens ledere evner å enes om innen slutten av neste uke, kan bestemme hvordan vår felles framtid vil arte seg. Norge har lagt på bordet ambisiøse mål. Vi skal ta ansvar for kutt i egne utslipp. Vi skal bidra økonomisk til at fattige land kan begrense veksten i sine. Noe av det viktigste vi bidrar med, er likevel vårt initiativ om å stanse avskogingen. Det har fått bred oppslutning internasjonalt. 




I budsjettet for 2010 foreslås det å øke midlene til dette arbeidet med om lag en tredjedel, til 2,1 milliarder kr. Dette området er samtidig et eksempel på hvor skillelinjene nå går i norsk utenriks- og utviklingspolitikk – mellom Fremskrittspartiet og alle de andre partiene. Der vi andre vil øke, vil Fremskrittspartiet kutte. 




Klimakonferansen er også en deleksamen på landenes evne til å møte felles utfordringer med felles tiltak. Det er en test på landenes evne til å forplikte seg til å gjøre det som er nødvendig for å unngå en utvikling som vil ramme oss alle. Det er også en test på viljen i de rike landene til å ta ansvar for en utvikling de selv har bidratt mest til. Det er en test på de rike landenes vilje til å bistå de fattige landene med penger og teknologi, slik at de kan unngå de fasene i sin økonomiske utvikling som ikke er miljømessig bærekraftige. I den økonomiske krisen verden er oppe i, er det viktig at vi, som selv i en krisetid har evne, også viser vilje til å styrke bistanden til de fattige landene. 




Også her går skillelinjen mellom alle oss andre og Fremskrittspartiet. Fremskrittspartiet vil stort sett halvere bistandsmidlene til Afrika, palestinerne, Sør-Amerika og FNs bistandsorganisasjoner. Fremskrittspartiets kutt i utviklingsbistanden til verdens fattige beløper seg til nær 9 milliarder kr. Det dekker inn mesteparten av de skattelettelsene partiet foreslo for innbyggerne i et av verdens mest velstående samfunn. Dette tegner partiets politiske profil på en klargjørende måte. 




Vår klart viktigste utenrikspolitiske interesse ligger i å opprettholde og videreutvikle en robust regional og global rettsorden. Det innebærer en bedre organisert verden, hvor rett går foran makt. I dette bildet spiller FN og regionale aktører som EU viktige roller. 




Det er ingen uenighet om denne prioriteringen her i Stortinget. Men en robust internasjonal rettsorden hviler ikke bare på internasjonale traktater og organer. Robustheten vil også hvile på en mer rettferdig verden, en verden hvor alle land opplever at de får del i den økonomiske utviklingen, hvor alle land får mulighet til å bekjempe fattigdom. Kampen for menneskerettighetene, som det også er bred enighet om betydningen av, handler ikke bare om regimer basert på ensrettede ideologier eller religiøs villfarelse. Det handler også om umenneskelige levekår og fattigdommens åk. Derfor er en aktiv utviklingspolitikk en viktig del av arbeidet for en global rettsorden, for en rettferdig verden. Ja, det er en del av norsk interessepolitikk fordi dette henger sammen med den stabilitet og trygghet vi ønsker. Derfor mangler Fremskrittspartiet et viktig element i en utenrikspolitikk som samlet sett er best i stand til å ivareta norske interesser, når de forsyner seg så grovt av utviklingsmidlene. 




Ved siden av klimatoppmøtet som nå pågår, og den oppfølging som trolig må finne sted neste år, er Afghanistan den andre store internasjonale utfordringen neste år. Vi skal videreføre både vårt omfattende militære bidrag og våre bidrag til den sivile oppbyggingen i Afghanistan. Men det viktigste vil nå være å få en bedre koordinering av den samlede innsatsen i ISAF og en raskere oppbygging av den afghanske hær og politistyrke, slik at afghanerne selv kan ta et stadig større ansvar for befolkningens sikkerhet. Vi må arbeide for at det internasjonale møtet om Afghanistan i januar evner å legge en solid strategi for at vi lykkes i å hjelpe afghanerne til en tryggere og bedre framtid. 




Andre talere fra Arbeiderpartiet vil gå nærmere inn på både bistandsbudsjettet, forsvarsbudsjettet og andre deler av utenriksbudsjettet. 




 Det blir replikkordskifte. 




 Med Fremskrittspartiets bistandsbudsjett er vi godt over det nivået som FN anbefaler alle verdens land å legge seg på, altså 0,7 pst. av BNI. Hvis Fremskrittspartiets utviklingsbudsjett var det som var rådende, ville Norge fortsatt være blant de fremste giverne i verden. Men når representanten måler utviklingspolitikken i antall kroner brukt – for det synes som om det er det han gjør – vil jeg spørre: Er ikke representanten enig i at en god utviklingspolitikk måles etter hvilke resultater vi oppnår, og hvor mange mennesker vi kan bringe ut av fattigdom – at det er det vi må evalueres på? 




 Det er selvsagt resultatene som teller, her som andre steder. Men volumet på bistanden som kan måles i kroner, er ikke uten betydning for å oppnå resultater. Det er viktig at utviklingsprosjektene stadig evalueres, stadig vurderes, slik at de settes inn der hvor de kan gi mest effekt. Her fordeler vi jo innsatsen vår både på det bilaterale og på det multilaterale, slik at vi får en best mulig koordinering av den samlede utviklingsinnsatsen i verden. 




Det hører selvsagt med i utviklingsarbeidet å ha en handelspolitikk. Derfor er vi også opptatt av å få på plass en ny WTO-avtale som kan bringe flere av de fattige landene inn i verdens handelsstrømmer, noe som også vil gi grunnlag for en bedre utvikling. 




 Høyre brøt i fjor forhandlingene med de rød-grønne om langtidsplanen som ble vedtatt for Forsvaret, med den klare bakgrunn at vi mente at det bevilgningsnivået Regjeringen la seg på, ikke var tilstrekkelig. 




I høringene i forbindelse med budsjettet nå hørte vi igjen fra organisasjonene at det er et klart misforhold mellom det som blir bevilget, og det som forventes løst av Forsvaret. Tillitsmannsordningen brukte bl.a. som eksempel at det i Ingeniørbataljonen i år kun var skutt en tredjedel av det som er det vedtatte måltallet for disse soldatene. 




Vi vet også at Hæren i 2010 sannsynligvis går inn i sitt vanskeligste år med tanke på øvelser og trening. Likevel ser vi hele tiden at de rød-grønne har en totalt annen virkelighetsforståelse enn det befal, soldater og offiserer opplever i hverdagen. Spørsmålet mitt er om representanten Svein Roald Hansen i det hele tatt synes det er noe problem at oppfatningen av den økonomiske situasjonen er såpass forskjellig. 




 Når det gjelder Forsvaret, følger vi altså den langtidsplanen som et flertall i Stortinget har vedtatt. Regjeringen er i grunnen forpliktet til å følge opp det som blir vedtatt i Stortinget. Den planen har som siktemål å få en balanse mellom oppgaver og midler i 2012. 




Vi er inne i en stor omveltning i Forsvaret – og har vært det i de siste åtte årene – med innfasing av nye våpensystemer og en omstrukturering av Forsvaret fra gårsdagens mobiliseringsforsvar til et moderne innsatsforsvar. Norge ligger i front i NATO når det gjelder denne omstillingen. Det har tatt tid å få orden på bruken av pengene i Forsvaret i denne perioden. Vi husker perioden 2001–2005, da Riksrevisjonen ett av årene ikke engang kunne godkjenne budsjettet for Forsvaret. Vi er på god vei, og i 2012 kommer vi til å nå den balansen som er målsettingen. 




 Jeg merket meg at representanten Svein Roald Hansen i sitt replikksvar nå understreket den forpliktelse Regjeringen har til å følge opp det Stortinget sier. Jeg har lyst til å minne om at et enstemmig storting, i form av en enstemmig merknad fra utenrikskomiteen i forbindelse med utviklingsmeldingen på forsommeren i år, slo fast at andelen utdanningsbistand av Norges totale innsats skal økes. Dette var ikke noe Kristelig Folkeparti sto alene om, det var en enstemmig komité. Presidenten husker sikkert at det ble støttet helhjertet av Arbeiderpartiet den gangen. 




Men i forslaget til statsbudsjett for 2010 er det ingen slik økning. Tvert imot – det er en videre nedgang i utdanningssektorens andel, etter det vi har fått opplyst fra departementet. Mitt spørsmål er: Er dette et midlertidig hvileskjær? Eller vil representanten Svein Roald Hansen og Arbeiderpartiet bidra til at denne enstemmige komitéinnstillingen blir fulgt opp framover? 




 Som ny i komiteen må jeg bekjenne min manglende kunnskap på det området. Men jeg får ta med meg spørsmålet, og så skal vi vurdere det videre. Det er klart at Regjeringen bør legge vekt på entydige signaler fra Stortinget, også om de kommer i merknads form, selv om det primært er i vedtak Stortinget ytrer seg – så jeg tar det med videre. 




 Forsvarets situasjon har også vært belyst hittil i debatten, og den er krevende. Vi har krevende internasjonale operasjoner som vi er med på, bl.a. i Afghanistan, og vi har nettopp hatt et skip utenfor Somalia-kysten som vi nå sender hjem. 




Selv om vi skulle ønske å delta mer, har vi knapt ressurser til å gjøre det. Vi mangler mannskap, og totalsituasjonen er som den er. Bekymrer det Arbeiderpartiet? Mener Arbeiderpartiet på et generelt, litt overordnet plan at vi burde utvide rammene for Forsvaret for å være i en bedre posisjon til å ivareta sikkerheten her hjemme og for å kunne delta med større fleksibilitet i utenlandsoperasjoner når det er påkrevet? 




 Det var Arbeiderpartiet som i sin tid tok initiativet til den store omleggingen vi nå er i sluttfasen av, når det gjelder Forsvaret. Jeg mener at vi nå har siktet oss inn på et fornuftig nivå, som balanserer de oppgavene som skal ivaretas her hjemme – sammen med våre allierte – og den innsatsen vi kan yte i internasjonale oppdrag. 




Jeg mener at Norge ikke har noe å skamme seg over når det gjelder den innsatsen vi yter i Afghanistan, i Adenbukta og andre steder. Jeg tror ikke vi må lulle oss inn i en forestilling om at vi alltid kan stille opp overalt. Vi ser nå at selv verdens sterkeste militærmakt, USA, gjennom det som har skjedd de siste årene, har strukket sin kapasitet – ikke bare til det ytterste, men sannsynligvis litt lenger. Jeg mener at vi alt i alt har et riktig nivå for vårt forsvar, slik det nå er lagt opp til, og det kommer det til å være når vi er ferdige med omstillingen. 




 Replikkordskiftet er omme. 




 Først må jeg få lov til å si at jeg deler komiteens leders synspunkter knyttet til Afghanistan. 




For en uke siden var det ministermøte i Verdens handelsorganisasjon, og forhåpentligvis var det et lite steg mot en ny avtale. Dessverre er det noen viktige land som ikke makter å ta de siste avgjørende skritt – dette til tross for en bred enighet om at en ny avtale vil virke stimulerende på verdens økonomier og bringe nye millioner av mennesker ut av fattigdom, og ikke minst vil den kunne hindre ny proteksjonisme og være stabiliserende og konfliktdempende. Det er også verdt å merke seg at ifølge FNs miljøprogram og Verdens handelsorganisasjon vil handelsliberalisering ha en rekke positive konsekvenser for miljøet og klimaet. 




Nå er 2010 blitt det året hvor avtaleteksten skal på plass, men det er dessverre berettiget grunn til å være skeptisk. Slike frister har kommet og gått. En aktør som må levere, er USA. I retorikk er det få som priser frihandelen mer enn nettopp USA, men i handling er landet like tilbøyelig til proteksjonisme som en hvilken som helst landbruksminister fra Senterpartiet. 




Derfor er det viktig at Obama får klar beskjed om at vi forventer at USA blir en pådriver – og ikke en bremsekloss – for mer frihandel. USA må stå ved sine prinsipper. Men for å kunne gi den beskjeden med den nødvendige tyngde hadde det hjulpet om Norge la til side egen proteksjonistisk politikk. 




Mens vi venter på at USA og andre skal levere, kan vi her hjemme gjøre langt mer for å fremme utviklingslandenes interesser på handelsområdet. Fremskrittspartiet foreslår i sitt alternative statsbudsjett å fjerne toll ved import til Norge for varer fra alle utviklingsland. Vi foreslår i tillegg å sette av 10 mill. kr til handelsfasilitering for de fattigste landene – dette for å hjelpe dem med å fremme sør-sør handel og med den krevende jobben å få innpass på markedene i Europa og i andre i-land. Disse midlene kommer i tillegg til det Norge allerede gjør. Vi mener Norge i FN må støtte et system der land som utmerker seg negativt i forhold til proteksjonisme, blir omtalt og på godt norsk satt i skammekroken. 




Fremskrittspartiet mener handel er en viktig forutsetning for at utviklingsland skal få et varig fundament for å bevege seg ut av fattigdom. Handelsfremmende tiltak kombinert med tilgjengelig kapital i form av investeringer i privat sektor er en bedre måte å drive utviklingspolitikk på enn den tradisjonelle og foretrukne norske modellen. 




Vitnesbyrd om bistandens mangler er mange. De kommer fra Afrika, og de kommer fra Norge. Like fullt gjør de åpenbart ikke særlig inntrykk på det politiske flertallet. La meg dele to slike vitnesbyrd med dere. Det første er fra tidligere nestleder i Buskerud Arbeiderparti Tone Ellefsrud. Hun har arbeidet syv år i Tanzania. Til Aftenposten i sommer sier hun: «Bistandspenger bidrar bare til å opprettholde et gjennomkorrupt samfunn.» 




Det andre vitnesbyrdet kommer fra Rwandas president Paul Kagame, som sier i en kronikk i Financial Times tidligere i år: Bistand har ikke bare sviktet i å nå sine mål, den har sjelden sett på de underliggende årsaker til fattigdom og svake samfunnsstrukturer. 




Jeg kunne ha kommet med langt flere lignende sitater fra mennesker som opplever problemer med bistand på nært hold, men jeg er redd at den store viljen til endring ikke er til stede, verken i dag eller ved kommende års budsjettbehandlinger. 




Bistandskritikk er nærmest umoralsk, i hvert fall preget av egoisme, og er dermed noe som skal forties og isoleres til Fremskrittspartiet. Dermed kan resten av det politiske Norge fortsette som før ved å sende norske kroner til bistandsprosjekter som ikke leverer langsiktig utvikling. De som påpeker manglene, og at keiseren er uten klær, blir avvist som usolidariske eller uten kunnskap. Jeg har deltatt i denne rituelle øvelsen noen år, og dagens debatt vil nok fortone seg på samme måte. 




Russland og Norge bindes sammen i et skjebnefellesskap. Vi skal og må finne ut av hverandre. Vi skal samarbeide tett langs mange akser. Med våre øvrige nordiske naboland har vi stort sett et språklig og historisk fellesskap som gir et naturlig samarbeidsklima. Situasjonen med Russland er annerledes. Her må det mer organisert innsats til for å dyrke samarbeidet. Det er f.eks. positivt å legge merke til at særlig russiske studenter i økende grad benytter seg av norske læresteder. Utvekslingen andre veien er dessverre noe mindre. I Barentsregionen er det i all hovedsak et godt samarbeid over grensen. Vi tror imidlertid at det er fornuftig å ta et helhetlig grep og se på samarbeidet ut fra et mer strategisk ståsted, og opposisjonen har derfor samlet seg om en merknad der vi ber om en Russland-strategi. Vi tror dette vil være fornuftig, ikke minst for å belyse hele bredden av samarbeid som i dag skjer, og diskutere hvor det kan være ønskelig å sette inn større innsats. For vi er av den oppfatning at en slik strategi må medføre et bredere engasjement med Russland, og ikke et mindre. 




Forsvarets situasjon fortjener oppmerksomhet. Det ble i forrige periode etablert en felles oppfatning om at bunnen var nådd, nå måtte det tilføres mer midler ellers ville nedbyggingen måtte fortsette. Den felles erkjennelsen av at Forsvaret trengte et løft, var viktig, og den gir håp. Imidlertid er det all grunn til å spørre om den budsjettramme som nå er vedtatt, er i tråd med løftene. Regjeringspartiene mener åpenbart at de 395 mill. kr som budsjettet øker med, er nok. 




For å kunne si noe meningsfullt om hva Forsvaret trenger av ressurser, er det viktig å ha en felles forståelse av hva som har vært og er den faktiske situasjon. I Aftenposten 3. desember skriver forsvarsministeren: 







«Utviklingen i driftsbudsjettet kan således ikke med noen rimelighet sies å ha rammet operativ aktivitet og evne.» 




Jeg vil da få vise til Dokument nr. 3:6 for 2008–2009 fra Riksrevisjonen. Der står det: 







«Operativ evne er samlet sett for årene 2005-2007 redusert. Forsvarssjefens rapportering per 1. oktober 2008 viser at operativ evne også i 2008 hadde en svak reduksjon sammenliknet med 2007.» 




For meg virker det da, når jeg leser disse to sitatene, som om forsvarsministeren har en helt annen oppfatning av situasjonen i Forsvaret enn Riksrevisjonen og forsvarsmiljøer utenfor Forsvarsdepartementet. 




Utfordringene står således i kø. Det er all grunn til å tro at flere av de grunnleggende utfordringer i Forsvaret ikke løses på en god nok måte ved dette budsjettet. Det bør bekymre flere enn Fremskrittspartiet og Høyre. 




Vi kommer tilbake til situasjonen i Hæren og Heimevernet senere i debatten. Jeg vil si noe om Sjøforsvarets situasjon. Den grunnleggende evnen til å seile og således være operativ er en forutsetning for et fungerende sjøforsvar. Denne evnen utfordres av både mannskapsmangel og pengemangel. Dette skjer parallelt med at nordområdene erklæres som Regjeringens viktigste strategiske område – noe som for øvrig støttes bredt på Stortinget. 




Norge har også fått seg tildelt suverenitet over nye havområder, og skipstrafikken i nord er økende. Samtidig velger Regjeringen å legge ned marinebasen på Olavsvern. Realitetene i den operative aktiviteten samsvarer således dårlig med de mer overordnede strategiske mål. Fregatter som blir liggende til kai på grunn av ressursmangel, er ingen god ivaretakelse av våre ressurser. Målet må være mer tilstedeværelse i nordområdene. 




Vår deltakelse internasjonalt er både ønskelig og nødvendig. Mulig omfang begrenser seg naturlig grunnet mangel på mannskap og/eller utstyr. Det er også en realitet at vi ikke kan sende alt ut av landet. Det er viktige oppgaver å ivareta her hjemme. Med det presset som det nå samlet er for å delta i forskjellige utenlandsoperasjoner og for å ivareta den hjemlige sikkerhet, så strekker ikke ressursene til. 




Til slutt vil jeg ta opp Fremskrittspartiets forslag i innstillingen. 




 Representanten Morten Høglund har tatt opp de forslagene han refererte til. 




Det blir replikkordskifte. 




 Jeg har to spørsmål til representanten Høglund. 




I sine merknader i innstillingen sier Fremskrittspartiet: 







«… det er viktig for Norge å foreta en mer kritisk vurdering av den rollen FN spiller og de oppgaver FN er satt til å ivareta. FN må både bli mer relevant, mer effektiv og mer fokusert.» 




Kunne representanten peke på noen av de områdene han mener at FN ikke burde beskjeftige seg med, hvis det skal bli mer relevant og mer effektivt? 




Det andre er en merknad hvor medlemmer fra Fremskrittspartiet understreker viktigheten av at norske utenriksstasjoner «får de ressurser som trengs for å ivareta norske borgeres interesser ved uforutsette hendelser». 




Hvorfor har da Fremskrittspartiet i sitt budsjettforslag kuttet 10 pst. på Utenriksdepartementets driftsbudsjett? Det vil jo svekke utenriksstasjonenes evne til å ivareta sine oppgaver. 




 Vi mener at det er noen utenriksstasjoner som kan nedgraderes, enten fjernes helt eller gjøres om til ambassadekontorer. Det redegjorde vi for bl.a. i vårt 100-dagersprogram i valgkampen, og der vil vi hente inn de store besparelsene. Mange av de ambassadene som for så vidt faller inn under dette budsjettkapittelet, er på steder hvor vi i utgangspunktet ikke har det store politiske engasjementet, men hvor vi er med fordi vi har andre interesser – ikke minst knyttet til utviklingspolitiske oppgaver. Disse ressursene – når vi snakker om å ivareta nordmenns interesser – må tildeles de ambassadene og de kontorene hvor det ferdes flest nordmenn. Det er knyttet til noen få, stadig økende, men langt fra alle ambassader og konsulater som Norge har rundt i verden. 




 Jeg ser i Fremskrittspartiets partiprogram at de framholder at bidrag til utviklingshjelp i stor grad bør baseres på den enkeltes godvilje: 







«På prinsipielt grunnlag være sterkt kritiske til ordningen med tvungne bidrag til statlig utviklingshjelp gjennom beskatningen fordi dette bidrar til å svekke den enkeltes personlige ansvarsfølelse og giverglede. Vi vil derfor begrense den statlige bistanden.» 




Det ser vi også følges opp i forslaget til budsjett. Videre er det kun ett land som blir nevnt spesifikt i Fremskrittspartiets partiprogram når det gjelder utviklingsstøtte. Det står da at Fremskrittspartiet går inn for å «opprettholde Norges utviklingspolitiske engasjement i Afghanistan.» 




I forslagene fra Fremskrittspartiet ser vi også at Afghanistan er en av få poster som ikke er blitt utsatt for kutt. Hva er det som gjør at Fremskrittspartiet har en så stor tro på at bidrag akkurat i Afghanistan lykkes i større grad enn andre steder? 




 Dette er et veldig relevant spørsmål. Hvis vi var skråsikre på at vi lykkes ved den måten vi gir hjelp på i Afghanistan, hadde jeg løyet. Vi er kanskje like usikre som mange andre, men vi er med på det prosjektet av mange grunner – fordi det angår oss, det angår vår sikkerhet, vi er der militært, og vi er der sivilt. Vi tror det er viktig å opprettholde en type enighet rundt det prosjektet. 




Men mange av våre prinsipielle betraktninger ikke minst rundt stat til stat-støtte, ikke minst hvordan støtten brukes av internasjonale organisasjoner gjelder også i forhold til Afghanistan. Vi vil følge dette svært nøye fremover, og vi har ikke tenkt for evig og alltid å unnta Afghanistan fra den samme kritiske gjennomgangen. Nå er det jo en forskjell på den måten at i en del afrikanske land har vi hatt engasjement i i 40–50 år – uten at de har klart å løfte seg ut av fattigdom. Engasjementet i Afghanistan er stort sett av relativt nyere dato. 




 Jeg har to spørsmål til representanten Høglund. Jeg skjønner jo av svar tidligere i replikkordskiftet at du ønsker å prioritere ressurser til ambassader i land med mange turister. Spørsmålet mitt er: Hvilke ambassader er det du ikke ønsker å prioritere, og hvilke ambassader er det du ønsker å legge ned, og hvilke kriterier ligger til grunn for det? Det var spørsmål en. 




Spørsmål to gjelder: I innlegget til Høglund hørte vi en blind, nesten dogmatisk tro på at frihandel løser alle problemer, uansett om man ikke har noe å handle med. Da er mitt enkle, konkrete spørsmål til representanten Høglund: Kan du vise til noen land som har klart å løfte seg ut av fattigdom ved hjelp av råvareeksport og mateksport? Den kjente tigerøkonomien Kina har brukt politiske virkemidler til å bygge styrke, bygge kraft. Norge bygde kraft. Vest-Europa bygde kraft før vi slapp opp for frihandel. Hvilke land har klart å bygge seg opp gjennom en blind tro på frihandel og råvareeksport? 




 Blind tro på frihandel – jeg vil tilbakevise det. Man kan jo like gjerne returnere spørsmålet, som representanten eventuelt kan ta med seg i sitt innlegg: Hvilke land har ved å lukke seg inne og ved å opptre totalt proteksjonistisk klart å løfte seg ut? Dette er jo ikke enten det ene eller det andre. Hvis man tar Kina som et eksempel: Ved å gå inn i Verdens handelsorganisasjon og ved å delta i den globale handel har flere millioner mennesker i Kina klart å få et bedre liv, og det har gitt et løft for Kina. Kina er jo et godt eksempel på at det å delta i den globale handel er noe positivt og ikke noe negativt. Og det er jo den type aktivitet – det å se utover – som vi ønsker at andre land skal delta i. 




Vi redegjør i vårt 100-dagersprogram for noen ambassader som vi ønsker å se nærmere på. Ta Sri Lanka som et eksempel, hvor vi har hatt et sterkt engasjement i fredsforhandlingene. Det er nå avsluttet. Vi er ikke relevante der på samme måte. (Presidenten klubber.) Vi synes godt vi kan nedtone vårt engasjement her. 




 Presidenten vil minne om at taletiden ikke er en minimumstid. 




 Det er ikke noen overraskelse at Fremskrittspartiet kutter i sitt bistandsbudsjett. Det har vi hørt før. Jeg la merke til at representanten Høglund også kalte det en rituell øvelse – det er interessant – og det endog i et budsjett hvor Norge bevilger mer enn noen gang tidligere til seg selv. Det er vanskelig å forstå hvordan Fremskrittspartiet kan forsvare å kutte 9 milliarder kr i bistanden – 1,7 milliarder kr til Afrika – når vi står midt oppe i en sultkatastrofe. Det er også vanskelig å forstå hvordan Fremskrittspartiet kan klare å bruke bistandens feilbarlighet som argument for å kutte i den. Det virker som om Fremskrittspartiet gjør det perfekte til det godes fiende. 




Jeg har lyst til å lese litt fra Fremskrittspartiets merknader i innstillingen til bistanden i Latin-Amerika, hvor de sier: 







«Disse medlemmer mener at en mindre restriktiv abortlovgivning i mange av disse landene vil kunne styrke kvinners seksuelle og reproduktive rettigheter og samtidig være kostnadsbesparende for nasjonale helsebudsjetter.» 




Jeg har lyst til å spørre representanten Høglund om det er Fremskrittspartiets politikk å presse mottakerlandene av norsk bistand til å innføre fri abort? 




 Det er kritikken knyttet til dette som er rituell. Landene skal i utgangspunktet bestemme sin egen politikk, men der hvor Norge fortsatt gir stat til stat-bistand og finansierer f.eks. helseprogrammer, er det naturlig også å diskutere spørsmål som abortlovgivning. Hvis vi ser på noen land i Latin-Amerika som har en ekstremt konservativ lovgivning på dette området og det ikke finnes noe unntak for kvinner i forhold til å ta abort, mener vi det er et menneskerettighetsspørsmål å ta opp med landet, nesten uavhengig av om vi gir bistand, forholdet til de kvinnene som havner i en svært vanskelig og krevende situasjon. Vi står helt klart fast på den merknaden. 




Når det gjelder kommentarene til det å kutte 9 milliarder kr, har EU et mål om å nå 0,5 pst. av BNI i 2010 og 0,7 pst. i 2015. Fremskrittspartiet er på 0,73 pst. Jeg opplever ikke at representanten eller andre omtaler EU på den måten som man omtaler Fremskrittspartiet på når det gjelder bistand. 




 Replikkordskiftet er dermed omme. 




 I disse dager er mange øyne vendt mot Skandinavia. Klimatoppmøtet i København og fredsprisutdelingen i morgen bidrar til fokus på to av de viktigste utenrikspolitiske utfordringene vi står overfor: kamp mot klimaødeleggelsene og for fred og nedrustning. 




I forbindelse med prisutdelingen er det ventet en bred mobilisering av dem som vil uttrykke sine forventninger til Obamas nedrustningstanker og høyt og tydelig minne om forpliktelsene som må oppfylles. Men forpliktelser for nedrustning gjelder ikke bare for fredsprisvinnere og stormakter. Vi har et ansvar. Vi har et ansvar for kontinuerlig å jobbe for nedrustning og en verden uten atomvåpen, for våpenkontroll og for politiske løsninger på konflikter. 




For et år siden var mange av verdens ledere samlet for å undertegne konvensjon mot klasevåpen etter lang og utrettelig innsats fra sivilt samfunn og flere av mine parti- og regjeringskollegaer. I regjeringserklæringen setter vi oss nye og viktige mål for arbeidet med nedrustning og fred, vurdering av NATOs førsteslagstrategi, strengere regelverk for våpeneksport og arbeidet for en internasjonal regulering av den ukontrollerte spredningen av våpen og ammunisjon, konkrete tiltak for en atomvåpenfri verden. 




Fred, fattigdomsbekjempelse og bærekraftig utvikling er gjensidig avhengig av hverandre. Et nytt våpenkappløp drives i dag fram av våpenindustrien og ideen om at kampen mot terror skal vinnes militært. Dette står i veien for å løse fattigdom, matvarekrise og klimaspørsmålene, og nettopp derfor er kampen for nedrustning og fred en del av SVs grunnfundament. Vi er glad for at Regjeringa løfter denne tematikken høyt i budsjettproposisjonen. 




Men nedrustning skjer ikke først og fremst fordi regjeringer, partier eller eksperter tar eget initiativ. Olof Palme, den svenske statsministeren som hele sitt liv jobbet for atomnedrustning, sa en gang: 







«Nedrustning kan bare skje gjennom at mennesker i mange land uttrykker sin mening.» 




Mobiliseringen på 1980-tallet førte til at Gorbatsjov og Reagan underskrev en avtale for nedrustning. Forbudet mot landminer og klasevåpen er kjempet fram av en folkelig bevegelse over hele verden. Kampen for nedrustning og mot atomvåpen kan bare vinnes gjennom at mange mennesker sier sin mening høyt og tydelig, slik at verdens ledere tvinges til å lytte. 




For få dager siden kom en rapport om kvinners rettigheter i Afghanistan fra Human Rights Watch. Kvinnefrigjøringen har vært et sentralt punkt i argumentasjonen når soldater er sendt til Afghanistan, men rapporten slår fast at åtte års nærvær av vestlige soldater ikke har gjort livet lettere for afghanske kvinner. Årsaken er konservative ledere som ønsker å nekte kvinner helt grunnleggende rettigheter, heter det i rapporten. 




Målet med utviklingspolitikken er å endre maktstrukturer, å gi stemmer til de stemmeløse – og da særlig til kvinnene. Kvinners rettigheter og deltakelse må prioriteres. Kvinner i fattige land befinner seg nederst på samfunnsstigen. 75 pst. av de aller fattigste på kloden er kvinner. Kvinner mottar ca. 10 pst. av de samlede lønnsutbetalinger, mens de utfører nesten 70 pst. av alt arbeid på jorda. Styrking av kvinners stilling er sentralt i fattigdomsbekjempelsen og en forutsetning for bærekraftig utvikling. Derfor har Regjeringa prioritert kvinners rettigheter og likestilling både gjennom politisk handling og økonomisk. Og det er gledelig at det er bred enighet om viktigheten av Kap. 168 Kvinner og likestilling som skal bidra til gjennomføring av handlingsplanen for kvinners rettigheter og likestilling i utviklingsarbeidet. 




SV har gjentatte ganger hevdet at krigføring ikke er veien å gå for å bedre situasjonen i Afghanistan, noe rapporten jeg viste til, også viser, og vi må fokusere på hva annet som kan gjøres framover. Det er tidligere påpekt at man må satse på parlamentet. Der er en fjerdedel av representantene kvinner. Vi må styrke kvinners posisjon ved å få dem til forhandlingsbordet, slik at de også blir reelle deltakere. Og vi må sørge for å få kvinnedepartementet styrket også økonomisk. Det vil kunne styrke deres sak og gi en bedre sikring for at pengene faktisk kommer kvinner til nytte. 




Verdens fattigdom er ikke tilfeldig. Kampen mot fattigdom er kamp for å endre urettferdige internasjonale maktstrukturer. Det handler om å se og forstå krefter som hemmer og fremmer utvikling, og å utforme en utviklingspolitikk som tar tak i utfordringene som skaper fattigdommen. Det er et arbeid hvor bistand er ett av flere virkemidler. Økonomisk støtte kan bidra til å flytte makt og ressurser, og dermed styrke folks mulighet til å påvirke sin egen situasjon. Det er viktig at Regjeringa fortsetter en offensiv utviklingspolitikk, og hvor prosentandelen av bruttonasjonalinntekt til utviklingsformål må økes utover 1 pst. 




La meg avslutningsvis si noen ord om klimatoppmøtet i København. Klimaendringene er den største trusselen menneskeheten står overfor. Det er foreløpig usikkert om landene vil klare å bli enige om en juridisk bindende klimaavtale. Rike land som Norge må ta sitt historiske ansvar for klimaendringene ved å forplikte seg til store nasjonale utslippsreduksjoner, samtidig som de betaler for utslippskutt i fattige land. 




 Det blir replikkordskifte. 




 På SVs utenriksblogg sier nestlederen i SV, Audun Lysbakken, den 1. september i år følgende: 







«Antall sivile drepte i Afghanistan øker og tilliten til de internasjonale styrkene er på et lavmål. Offensiv krigføring og flere soldater er ikke løsningen på problemene. SV mener derfor Norge bør trekke styrkene ut av Afghanistan.» 




Kan representanten Kvifte Andresen oppklare dette? Er SV for noe de egentlig er imot, eller mener ikke SV lenger det Lysbakken sa 1. september i år? 




 Programformuleringer er noe vi alle har. Dette er en programformulering som ble vedtatt på SVs landsmøte, og er en sak som vi jobbet for gjennom valgkampen. Etter valget har vi inngått regjeringsforhandlinger. Vi sitter i en regjering bestående av tre ulike partier som har litt ulik oppfatning om dette. Vi diskuterer imidlertid situasjonen i Afghanistan også med de andre regjeringspartiene og har fått inn en formulering som går ut på en eventuell diskusjon om tilbaketrekking underveis. Vi skal hele tida se situasjon an. SV framhever til stadighet at vi ikke tror at militær makt er løsningen på problemet. Det er politiske tiltak som må til. Men vi står på regjeringserklæringen om at vi skal være i Afghanistan på det eksisterende nivå, og i samarbeid med de allierte diskutere en eventuell retrett når det er på tide å gjøre det. 




 Programformuleringer er noe alle har, men det er åpenbart at det er noen som har flere enn andre! 




Natt til onsdag i forrige uke holdt president Obama sin tale hvor han redegjorde for den nye strategien i og det nye styrkebidraget til Afghanistan. Regjeringa, representert ved Grete Faremo, var enig i den nye strategien om å sende 30 000 nye soldater og forventer ca. 5 000–7 000 nye soldater fra andre NATO-land. 




Spørsmålet er rett og slett om SV er enig med president Obama i hans strategi og dermed også enig med sin egen regjering i strategien om at det er viktig å sende flere soldater til Afghanistan, og eventuelt de konsekvensene det kan få for Norges bidrag. 




 SV har uttalt at vi ser både styrker og svakheter ved Obamas strategi. En av svakhetene er å sende 30 000 nye soldater. Det er fordi vi gjentatte ganger har sagt at vi ikke tror på en militær løsning i Afghanistan. Men samtidig snakker Obama om mer sivil innsats, noe som SV absolutt støtter, og som vi sammen med regjeringspartiene også ønsker å bidra til, og bidrar med pr. i dag. Og vi hilser også velkommen en mulig diskusjon om en exit-strategi sånn at vi kanskje etter hvert kan se en løsning på problemene i Afghanistan. 




 Jeg vet at SV deler Kristelig Folkepartis engasjement for de fattigste utviklingslandene. Det er bra. I disse dagers klimafokus kan det føre til at fokus rettes mot de store, tunge aktørene som India, Kina og Brasil, og de fattigste landene, kanskje først og fremst i Afrika, kan bli taperne i kampen om oppmerksomhet. 




Jeg lurer på om representanten Kvifte Andresen ser denne faren, og om SV har noen tanker om hva Norge kan gjøre for at de fattigste utviklingslandene blir sikret oppmerksomhet i prosessene, og at fattigdomsbekjempelse forblir hovedmålet for norsk utviklingsbistand i tiden framover? 




 Det er selvfølgelig viktig å satse på de aller fattigste landene. De trenger et fattigdomsløft. Samtidig må vi ta inn over oss at en av grunnene til den fattigdommen som er, er de store klimautfordringene. Derfor er det også viktig å satse på gode klimatiltak for å begrense fattigdommen også for de aller, aller svakeste. 




Det bistandsbudsjettet som vi vedtar nå, mener vi ivaretar flere forskjellige interesser, ikke bare hjelp til de aller, aller svakeste, men også støtte til samfunn som er på vei til å bygge seg opp, og viser at vi tar klimautfordringene, helse og utdanning på alvor. Så SV er i stor grad veldig fornøyd med utviklingsbudsjettet. 




 Jeg har lyst til å løfte en sak som norsk fredsbevegelse har vært opptatt av, og der vi også ser at en endring av siviltjeneste hos oss kanskje åpner for nye muligheter, nemlig sivile fredsstyrker. Dette er en sak som Venstre er opptatt av, og som SV har programfestet. 




Vi har lagt fram et meget mildt og forsiktig forslag i dag om å få til en mulighetsstudie med den tankegangen å lage sivile fredstropper. Spørsmålet mitt er hvordan SV stiller seg til vårt forslag, og om kanskje Regjeringa også ville syns det var spennende å få til en sånn utredning. Vi skal gjerne gjøre det om til et oversendelsesforslag hvis Regjeringa kan si noe positivt om det å få til en sånn utredning. 




 Jeg har sett forslaget fra Venstre og synes det er et interessant forslag. Representanten har jo også merket seg at SV sier noe om sivile fredsstyrker i sitt program, også i tilknytning til verneplikten, som vi ønsker skal være allmenn, og hvor det skal være mulig å velge mellom å tjenestegjøre i Forsvaret og i en fornyet siviltjeneste rettet mot viktige samfunnsoppgaver. 




Jeg kan ikke på vegne av alle regjeringspartiene si at vi ønsker å støtte dette, men kan bringe det jeg nå har sagt, videre: at SV synes forslaget er interessant og veldig gjerne diskuterer det framover. 




 Replikkordskiftet er omme. 




 De brede folkelige bevegelser har formet mye av vårt samfunn. De har bidratt til å forme både vår forsvarspolitikk og ikke minst vår bistands- og utviklingspolitikk. 




Hvis man først ser på vår forsvarstradisjon, så er den bygd på forsvarsviljen – at det er forsvarsviljen i befolkningen som er avgjørende for vårt forsvar. Det at Forsvaret har tillit hos folk flest, og utgår fra folk flest, er avgjørende for den støtten Forsvaret vil få, både moralsk og økonomisk. Men for å sikre forsvarsevnen må man alltid endre. For både de sikkerhetspolitiske utfordringene og de teknologiske mulighetene endrer seg. 




Forsvaret har vært gjennom en stor omstilling gjennom flere stortingsperioder - en omstilling som har vært nødvendig for at Forsvaret skal kunne løse de oppgavene vi ønsker innenfor de rammene Forsvaret har, for 2010 nesten 35 milliarder kr. 




Basisen for vårt forsvar er den folkelige forankringen, verneplikten og førstegangstjenesten. Kvaliteten på Forsvaret avhenger helt av rekrutteringen, og vår førstegangstjeneste sikrer en bred rekruttering. 




Internasjonale operasjoner kan aldri eller vil aldri bli Forsvarets kjerneoppgave. Forsvarets kjerneoppgave er trygging av vårt land og våre nærområder, og tilstedeværelse som sikrer vår suverenitet. De internasjonale operasjonene er sett fra vårt ståsted også et bidrag for å sikre vår egen sikkerhet. Norsk sikkerhet ivaretas best gjennom å bidra til fred, stabilitet og en gunstig internasjonal utvikling, for på den måten å redusere risikoen for kriser, konfliktspredning, væpnet konflikt og spredning av krig. 




Akkurat som vårt forsvar bygger på en folkelig tradisjon, har vår bistands- og utviklingspolitikk gamle og stolte historiske røtter: fra motkulturene som blomstret mot maktelitene på 1800-tallet, til arbeiderklassens solidaritetstankegang. De historiske bevegelsene har fortsatt stor innvirkning på norsk politikk, og de har vært avgjørende for støtten til vår sterke satsing på utvikling. Det er alle de tusener av brennende sjeler rundt omkring i foreninger, i menigheter og alle andre plasser som har vært og er grunnlaget for norsk utviklingsengasjement. Det er ikke eliten, ikke storkapitalen, det er folk og de folkelige bevegelser som har båret fram norsk utviklingspolitikk. 




Målet for utenrikspolitikken skal og må være å sette norske interesser først. Men dersom dette hensynet også blir primært styrende for utviklingspolitikken, tror jeg at den brede folkelige oppslutningen om norsk bistand kan forvitre. Og uten folkelig oppslutning har ikke utviklingspolitikken lenger noen legitimitet. Utviklingspolitikken kan ha mye å tjene på å bli mer integrert i utenrikspolitikken, slik at man totalt sett får mer ut av midlene man setter inn. Men etter mitt syn må hovedtyngden i norsk utviklingspolitikk og grunnpilaren for innsatsen være behovsbasert. 




Det er i vår nasjonale interesse å styrke FN. Et lite land som Norge er avhengig av klare internasjonale spilleregler og av at FN har høy legitimitet. Klimatoppmøtet i København som pågår nå, og mattoppmøtet i Roma tidligere i høst viser at verden står overfor store utfordringer som kan føre til flere konflikter framover. 




Kamp om knappe energiressurser, vannmangel, at over én milliard mennesker har for lite mat; det er et faktum at klimaendringer vil forsterke de problemene vi allerede har innenfor matvare- og vannsikkerhet. Kamp om ressurser legger grunnlaget for konflikt og ustabilitet. Krig og konflikt bidrar til fattigdom og menneskelig fornedrelse. Det å styrke FN, den institusjonen som har legitimitet gjennom Sikkerhetsrådet til å gå inn i konflikter, og som gjennom sin øvrige virksomhet kan gå inn med tiltak som skaper utvikling, er helt avgjørende sett fra Senterpartiets ståsted. 




Norge er blant de største bidragsyterne til FN. Senterpartiet mener allikevel det kan være rett å øke bidragene ytterligere. Som småstat har Norge et ekstra behov for internasjonale spilleregler som en sikkerhet mot vilkårlig bruk av makt – spilleregler som beskytter interessene til aktører og land som i seg selv ikke er mektige. 




I tillegg til å bidra økonomisk mener vi det er i vår egeninteresse å bidra til å styrke FNs operasjoner også med norske militære bidrag når vi har rom for å prioritere ressurser til dette. 




Vårt forsvar har sterk støtte ute blant folk. Det er bred folkelig støtte til bruk av midler til utvikling, og støtten til et sterkt FN – en FN-ledet verdensorden – er rotfestet i norsk tradisjon, hos folk og i Regjeringen. Budsjettet vi i dag vedtar, støtter opp om disse grunnpilarene i norsk politikk. 




 Det blir replikkordskifte. 




 Senterpartiet gikk til valg på at marinebasen ved Olavsvern skulle opprettholdes, og få dager før valget gikk også Senterpartiets førstekandidat i Troms ut og sa at Senterpartiet i forhandlingene ville kreve at basen ble opprettholdt. Det gikk ikke, greit nok. Det er ikke bra, men det er sånn som skjer i forhandlinger. 




Er denne saken tapt for Senterpartiet? Har Senterpartiet nå gravlagt saken, eller vil de fortsette å kjempe for Olavsvern? 




 I Soria Moria-erklæringen er det foretatt en del klare prioriteringer. En av de klare prioriteringene er at man ønsker å øke tilstedeværelsen for Forsvaret i nordområdene, og man peker spesielt på at Marinen må ha en økt tilstedeværelse i nordområdene. Den Soria Moria-erklæringen har vi fire år på å gjennomføre og sette i verk. Så må vi se hvilke tiltak som trengs for at vi klarer å få økt Marinens tilstedeværelse i tilstrekkelig grad i nordområdene. Og da vil jo også de støttestrukturene man har på land, være en del av den diskusjonen. 




 Representanten Slagsvold Vedum snakket mye om forsvarsviljen i dagens innlegg. Det har han tidligere gjort i sin retorikk om Regjeringens storsatsing på Forsvaret i nord, og også om utvidet nordområdesatsing. 




Tidligere kystvaktsjef Torstein Myhre, som for øvrig også er senterpartimann, har i en artikkel nylig vist til at man legger ned den eneste marinebasen man har i Nord-Norge, Olavsvern, som også representanten Høglund var inne på. Han viser til at den eneste fregatten vi har, befinner seg utenfor Somalia, og at med få unntak ligger Marinens enheter enten i opplag eller ved kai i Bergen. Myhre skriver til slutt i sin artikkel, som representanten Slagsvold Vedum gjerne kan få en kopi av: 







«Det faktum at Marinen i 2009 har vært nesten helt fraværende i Nord-Norge, bør være et tankekors for mange. Kyststaten Norge ligger åpen, (…) Kanskje er det betimelig å stille spørsmål om det finnes noen politisk vilje i regjeringen til å gi den påståtte nordområdesatsingen et innhold.» 




(Presidenten klubber.) 




 Uansett politisk vilje – taletiden skal holdes. 




 Det er, sett fra Senterpartiets ståsted, utrolig viktig at vi når vi diskuterer Forsvarets framtidige utvikling og NATOs framtidige strategi, har mye større fokus på nærområdene både i NATO og i norsk forsvars- og sikkerhetspolitikk. I Soria Moria-erklæringen er det en veldig tydelig prioritering, og hovedprioriteringen der er at man skal øke seilingsdøgnene og ha større tilstedeværelse i nordområdene. Vi er veldig glad for å ha fått det inn i Soria Moria-erklæringen, og gleder oss til å bidra til at det blir satt ut i praksis. 




Støttestrukturene på land får vi diskutere fortløpende, men det viktigste for oss er tilstedeværelsen på havet og økt antall seilingsdøgn. 




 I hele perioden med rød-grønn regjering har det i budsjettbehandlingene vært mulig å flytte penger for å få en enda bedre profil på ikke minst Utenriksdepartementets budsjett. Det har ikke vært mulig denne gangen, til tross for at det er fremmet gode forslag, som jeg er sikker på at representanten Slagsvold Vedum har sans for: styrket landbruksbistand, styrket utdanningsbistand, styrket satsing på helseformål, for å nevne noen. 




Jeg antar at grunnen til at dette for første gang siden den rød-grønne regjeringen kom, ikke har vært mulig i år, ikke er det faktum at representanten Slagsvold Vedum har trådt inn i komiteen. Men kan representanten gi meg en annen forklaring på hvorfor det har vært dønn umulig – unnskyld uttrykket, president – å flytte på en eneste krone? 




 Presidenten er glad for at representanten selv beklaget uttrykket. 




 Dette er fordi representanter for de tre rød-grønne partiene i komiteen ikke har hatt ønske om å flytte på midler – så enkelt og så vanskelig. Hvis de tre partiene i fellesskap hadde hatt ønske om å flytte på midler, er jeg sikker på at vi hadde fått det til. Vi skal jo jobbe nå i fire år i denne komiteen. I noen saker er jeg helt sikker på at vi ønsker å flytte på midler i forhold til konklusjoner som er tatt i Regjeringen, i andre saker er vi fornøyd. I denne runden ønsket vi å videreføre det budsjettforslaget som forelå. 




 Vi merket oss representanten Slagsvold Vedums beundringsverdige hyllest til det norske forsvaret – ikke minst til verneplikten – og satte pris på den. 




Nå er det slik at siden budsjettet ble avgitt i oktober, har det kommet en rekke bekymringsmeldinger fra militære eksperter, fra organisasjoner både i og rundt Forsvaret og ikke minst fra erfarne militære ledere, og de er ikke bare bekymret, men de hevder at det foreliggende budsjettforslaget rett og slett innebærer en nedtrapping av kapasiteten i det norske forsvaret. Da er spørsmålet mitt til representanten Slagsvold Vedum: Tar alle disse feil? 




 Det er alltid flere syn på samme sak, og derfor har vi høringer, derfor har vi en åpen demokratisk debatt for å få fram flere syn. Det er veldig viktig at en tar på alvor de bekymringsvarslene som kommer fra folk som jobber i Forsvaret, og fra folk som har et brennende engasjement for Forsvaret. Jeg har selv vært aktiv i noen av forsvarsorganisasjonene tidligere og vet hvilket stort hjerte mange har for det norske forsvaret. Så det tar vi selvfølgelig på største alvor. 




Så har det vært helt nødvendig for det norske forsvaret å gjennomgå en krevende og stor omstilling for å klare å møte en ny tid, og store omstillinger er smertefulle. I langtidsplanen har vi varslet at i 2012 skal vi klare å komme i balanse, og jeg tror det er helt avgjørende at vi nå får en balansert utvikling. Så får vi diskutere den framtidige strukturering og dimensjonering av Forsvaret når vi har kommet dit. 




 Replikkordskiftet er omme. 




 Medias fokus rettes under klimaforhandlingene i København mest mot dragkampen mellom de store landene, ikke minst mellom industrilandene i Vesten og de store vekstøkonomiene i sør, som Kina, India og Brasil. 




Kristelig Folkeparti mener det er viktig at Norge kjemper for å tilgodese de som står i forhandlingenes skygge, men som rammes hardest av klimaendringer som de mangler kapasitet til å håndtere. Det er de fattigste utviklingslandene. Det var derfor disse utviklingslandene Kristelig Folkeparti valgte å prioritere sterkere da vi i høst utformet vårt alternativ til Regjeringens budsjett. 




Regjeringen skal ha ros for å øke bistandsbudsjettet og følge opp flere viktige føringer fra Stortinget. Men det er også svakheter ved Regjeringens utviklingsbudsjett. La meg peke på tre av dem: 




For det første: Utgiftene til flyktningmottak i Norge og klima/skogprosjekter øker til sammen med ca. 300 mill. kr mer enn bistandsbudsjettets totalramme neste år. Det blir altså 300 mill. kr mindre igjen til regulær utviklingsbistand i fattige land. Derfor foreslo Kristelig Folkeparti i sitt alternative budsjett å øke bistandsrammen tilsvarende. 




For den andre: Regjeringen følger oppsiktsvekkende nok ikke opp Stortingets enstemmige ønske om at utdanningsbistandens andel av bistanden skal øke. Kristelig Folkeparti har derfor foreslått mer bistand til utdanning. 




For det tredje: Regjeringens budsjett er for svakt på klimatilpasning i fattige utviklingsland, altså tiltak som skal øke deres evne til å håndtere klimaendringer som de ikke kan unngå. For å rette opp dette har Kristelig Folkeparti foreslått betydelig mer til klimatilpasning, bl.a. i Øst-Afrika og Bangladesh. Samtidig styrker vi innsatsen for en bedre klimatilpasset og mer robust matvareproduksjon. 




Kristelig Folkepartis budsjettalternativ ville etter vårt syn gitt utenriksbudsjettet en klart bedre innretning, men jeg registrerer at det ikke var noen ønsker i noen av regjeringspartiene om en slik bedre innretning. 




Innenfor de rammer som Stortinget nylig vedtok for utenriksbudsjettet, legger Kristelig Folkeparti i komitéinnstillingen fram forslag til en rekke omdisponeringer for å forbedre utviklingssamarbeidet. Høyre står sammen med oss om dette forslaget. 




Vi vil styrke tiltakene for klimatilpasning, utdanning, matvaresikkerhet og landbruk samt livsviktig vaksinearbeid gjennom GAVI. Dessuten gir vi støtten til frivillige organisasjoner et skikkelig løft, og vi styrker fattigdomsorienteringen i landvalget. 




Når det gjelder forsvarsbudsjettet, må langtidsplanen for Forsvaret følges opp. Beregninger viser at 2010 blir et veldig stramt år. For Hæren skal det holde hardt om en i praksis vil få til den ørlille reelle bedringen som Regjeringen forutsetter i budsjettproposisjonen. 




Kristelig Folkeparti er glad for at vi har fått med hele komiteen på deler av vår merknad om behovet for bedre oppfølging av veteraner med senskader etter internasjonale operasjoner. Komiteens flertall støtter ønsket om at bevilgningen til veteranorganisasjonen SIOPS blir økt, slik at den kan fortsette sitt viktige arbeid. 




De som med risiko for eget liv har stilt opp for Norge i internasjonale operasjoner, fortjener at samfunnet stiller opp for dem, også etter endt tjeneste. 




Jeg vil også knyttet noen bemerkninger til saken som gjelder endringer på budsjettet for 2009. Kristelig Folkeparti har tatt et initiativ for å kunne donere mer enn 10 pst. av Norges innkjøpte vaksiner mot svineinfluensa til fattige utviklingsland. Faglige vurderinger kan tyde på at vi har gått til anskaffelse av langt mer enn det vi trenger i Norge. Verdens helseorganisasjon har anmodet om at man her gir av sitt overskudd. Vi har fått svar fra Helse- og omsorgsdepartementet på et brev som ikke var besvart da komiteens innstilling ble framlagt. I det svaret heter det at «det kan være et grunnlag for å avgi flere vaksinedoser og antiviralia», dvs. Tamiflu og Relenza, til fattigere land. Det betyr at det er et klart grunnlag for den særmerknaden som Kristelig Folkeparti har i innstillingen, om endringer i 2009-budsjettet, der vi ber Regjeringen komme tilbake til Stortinget med en sak om å donere mer enn det vi er invitert til å gjøre i dag. Jeg forutsetter at dette blir fulgt opp fra Regjeringens side så raskt det er faglig forsvarlig og man har den oversikten man trenger for å fremme et forslag for Stortinget. 




 Det blir replikkordskifte. 




 Bistand er en hjertesak for Kristelig Folkeparti, og vi er jo i en situasjon der Fremskrittspartiet kutter i 2010-budsjettet med 8–9 milliarder kr. Høyre kutter også sammenliknet med regjeringspartiene, mens Kristelig Folkeparti – fordi det er en hjertesak, en viktig sak – har valgt å prioritere økning i bistandsbudsjettet i forhold til regjeringspartiene. 




Senest i dag ble det sendt ut en pressemelding fra Kristelig Folkeparti som jeg fikk fanget opp via Twitter, om at det var helt utenkelig å samarbeide med Fremskrittspartiet i regjering, og at de som ikke forsto hvorfor, hadde fulgt dårlig med på søndagsskolen. 




Jeg gikk på søndagsskolen, men likevel har jeg lyst til å spørre Kristelig Folkeparti: Sagt med deres egne ord, hvor stor avstand er det, ikke bare i kroner – for det vet vi – men også i ideologisk tilnærming mellom Kristelig Folkepartis og Fremskrittspartiets bistandspolitikk? Kan man beskrive det som forskjellen på himmel og helvete? 




 Jeg takker for invitasjonen til å friske opp både min egen og – jeg forstår – Laila Gustavsens barnelærdom. La meg heller flytte dette tilbake til stortingssalen og det politiske rom, hvor vi nå befinner oss, og konstatere at det er et hav av forskjell mellom den utviklingspolitikk som Fremskrittspartiet redegjør for i innstillingen, og foreslår gjennom kutt på opp mot 10 milliarder kr i neste års bistandsbudsjett, og den politikk Kristelig Folkeparti står for. 




Vi er veldig glad for at vi i vår innretning av den rammen som Stortinget har vedtatt for bistandsbudsjettet, har fått støtte fra Høyre. Vi har også den erfaring at samarbeid med Høyre i regjering gjør Høyre bedre når det gjelder bistandspolitikk. Derimot har vi sett få tegn til den slags tilnærminger fra Fremskrittspartiet, og det ligger heller ikke i denne innstillingen. 




 Det er mange i Stortinget som er litt bekymret for at merknadene våre blir litt for lite lest, så jeg kunne tenke meg å lese merknaden til Kristelig Folkeparti i budsjettet – i hvert fall en del av den: 







«Det er etter dette flertallets» – der Kristelig Folkeparti er med – «mening viktig at en fremtidig avtale i tilstrekkelig grad ivaretar hensyn i eksisterende frihandelsavtaler samt legger forholdene til rette for en sluttføring av Doha-forhandlingene.» 




Det som sies, og som står i denne merknaden her, er med rene ord at handel er viktigere enn klima. Da jeg satt og forberedte meg til denne debatten i går, og leste denne merknaden, tenkte jeg: Mener Kristelig Folkeparti dette, eller var det en glipp at dere gikk inn i den merknaden? 




 Jeg tror representanten Slagsvold Vedum kjenner Kristelig Folkepartis prioriteringer meget godt og vet at den røde tråd, eller den gule tråd – får jeg vel si – gjennom hele denne innstillingen fra Kristelig Folkepartis side er å prioritere de fattige først. Det gjelder med hensyn til handel, det er en linje vi har stått for gjennom mange år, og det gjelder også med hensyn til klimaforhandlingene. Men det er ikke et poeng at når vi forhandler klima, skal det i størst mulig grad bryte med de bestrebelsene vi alle er opptatt av; å få til en friere verdenshandel, som også er viktig for de fattigste landene. 




 Jeg merket meg at representanten Høybråten beskrev det som et hav av forskjell hvis man skal sammenlikne Kristelig Folkepartis og Fremskrittspartiets bistandspolitikk. 




Nå er Fremskrittspartiets bistandsbudsjettforslag for 2010 på 18,4 milliarder kr. Det siste budsjettet Bondevik II-regjeringen vedtok, var på 16,8 milliarder kr. Er dette havet av forskjell mellom Fremskrittspartiet og Kristelig Folkeparti enda større mellom Kristelig Folkeparti og Bondevik II-regjeringen? 




 Dette er en lek med tall, og det vet en erfaren politiker som representanten Myhre. 




Det Fremskrittspartiet gjør, er å redusere kraftig på det nivået Norges innsats er på i dag. Fremskrittspartiet vil redusere innsatsen overfor de aller mest sårbare. Det Fremskrittspartiet kutter aller mest på, er innsatsen overfor de fattigste områdene i verden, nemlig Afrika. Jeg kan ikke beskrive det som noe annet enn en radikal endring av den kursen som Kristelig Folkeparti har stått for, både i Bondevik-regjeringen og her i Stortinget, og som heldigvis skiftende regjeringer har stått for, men som Fremskrittspartiet alltid har vært i opposisjon til. 




 Først har jeg lyst til å gi representanten Høybråten og Kristelig Folkeparti ros for det store engasjementet de har når det gjelder bistand. Det betyr mye for debatten i Norge, og vi i Arbeiderpartiet er veldig glad for det. Jeg vil bare ha sagt det. 




Så skal jeg elegant eller uelegant hoppe over til forsvar og forsvarsbudsjettet. Kristelig Folkeparti har i mange merknader i innstillingen til forsvarsbudsjettet stilt seg sammen med Høyre og Fremskrittspartiet. Nå er det slik at både Fremskrittspartiet og Høyre har foreslått å øke rammene til Forsvaret, mens Kristelig Folkeparti ikke har gjort det. De merknadene er til dels ganske kritiske. Jeg lurer på: Hvordan har Kristelig Folkeparti tenkt å følge opp den kritikken de kommer med? Hvilke endringer skal de gjøre når de ikke har en krone mer å bruke enn Regjeringen? 




 Som jeg ga uttrykk for i mitt innlegg, er vi bekymret for stramheten i forsvarsbudsjettet. De forutsetningene som ligger i langtidsplanen, skal det holde hardt å følge opp med det forslaget som Regjeringen har lagt fram for 2010. Derfor er vi med på de kritiske merknadene til ambisjonsnivået. Samtidig legger vi til grunn at Regjeringen har til hensikt å følge dette opp. Det betyr at vi fra vår side kommer til å følge dette med et kritisk blikk. Dersom vi får til en utvikling i Forsvaret – som bl.a. er avhengig av graden av effektivisering – som Regjeringen har til hensikt, vil vi være fornøyd med det. Får man det ikke til, vil konsekvensen fra vår side være at vi må foreslå økte bevilgninger. 




 Replikkordskiftet er omme. 




 Venstre er beklageligvis ikke representert i utenriks- og forsvarskomiteen. Vi vil likevel benytte anledningen til å knytte noen mer generelle kommentarer til budsjettet for neste år på disse områdene. 




Jeg har lyst til å starte med utenrikspolitikken. Utgangspunktet for Venstres utenrikspolitikk er det sosialliberale målet om økt frihet for alle, uavhengig av geografisk opprinnelse. Det målet nås best gjennom å styrke og videreutvikle internasjonale institusjoner som fremmer både menneskerettigheter, demokrati, markedsøkonomi, miljø og respekt for internasjonal lov og rett. 




Det er et faktum at globalisering og en sunn markedsøkonomi har løftet flere mennesker ut av fattigdom de siste tiårene enn noen gang tidligere i verdenshistorien. Imidlertid har omtrent en milliard mennesker liten eller ingen nytte av globaliseringen. Noen blir til og med fattigere og marginalisert. 




For Norge, som er et av verdens rikeste land, mener jeg at det er en plikt å bidra med vår skjerv til å bygge opp fattige land. Det er positivt at Regjeringen opprettholder et høyt økonomisk nivå på bistandssatsingen. Det har Venstres støtte. Men la meg samtidig understreke at det er svært viktig å opprettholde en høy kvalitet på bistanden. Vi må være effektive og framvise konkrete resultater i bistandspolitikken hvis vi skal opprettholde en bred politisk oppslutning om relativt høye bevilgninger også i framtiden. Derfor mener Venstre det er behov for nye tilnærminger og forsterkede metoder for evaluering og kvalitetssikring av bistanden. La meg i den forbindelse også være tydelig på at det er legitime krav man stiller til mottakerland om demokrati og respekt for grunnleggende menneskerettigheter i forbindelse med norsk bistand. 




I fortsettelsen av dette vil jeg understreke hvor viktig det er at Norge ivaretar både sine juridiske og moralske forpliktelser overfor mennesker på flukt. FNs høykommissær for flyktninger har tidligere meldt et stort behov å bosette kvoteflyktninger, og FN har oppfordret rike land til å ta imot flere. Venstre mener at Norge er i stand til å ta imot flere overføringsflyktninger enn det Regjeringen legger opp til, og foreslår i vårt alternative statsbudsjett å øke kvoten med 500 – fra 1 200 til 1 700 – i løpet av 2010. 




I morgen kommer Obama og mottar fredsprisen i Oslo rådhus. Et av momentene som er trukket fram i begrunnelsen for tildelingen av prisen til Obama handler om internasjonalt diplomati og mellomfolkelig samarbeid. I den forbindelse vil jeg vise til behovet for bedre kontakt mellom den vestlige verden og den muslimske verden. Venstre har vært opptatt av å styrke den kontakten – mellom enkeltmennesker, frivillige organisasjoner, politiske partier, næringsliv og forskere. Venstre har tidligere foreslått å opprette et eget utvekslings- og samarbeidsprogram mellom muslimske land og norske frivillige organisasjoner, herunder spesielt barne- og ungdomsorganisasjoner og politiske partier. 




I den forbindelse vil jeg gjerne si noen ord om koranskoler. Avsløringer vi har fått gjennom media den senere tid har vært ganske sjokkerende. Jeg merker meg at de rød-grønne partiene i innstillingen slår fast at pilotprosjektet skal «gjennomgås, i lys av dets intensjoner, gjennomføring og erfaringer, før det tas stilling til eventuell videreføring». Det synes jeg er en for svak formulering. Vi er enig med Høyre og Kristelig Folkeparti i at det ikke er tydelig, og at en slik støtte ikke skal gjennomføres, uansett hvordan den kontrollen og evalueringen blir gjennomført. 




På mer hjemlige trakter vil jeg benytte anledningen til å si noen ord om Island, som vi har lagt fram et forslag om. Her har den rød-grønne regjeringen etter vår mening ikke gjort nok. Venstre mener derfor at Regjeringen snarest bør gå i dialog med islandske myndigheter og deretter komme til Stortinget med en egen sak om hvordan vi kan motvirke den negative trenden. 




Så er det også slik at Venstre støtter den overordnede planen for Forsvaret. NATO og det transatlantiske samarbeidet skal forbli hjørnesteiner i norsk sikkerhetspolitikk, samtidig som det forsvarspolitiske samarbeidet i Norden og med EU videreutvikles. 




Som en del av våre forpliktelser stiller Venstre seg bak hovedelementene i Obamas Afghanistan-strategi, sjøl om vi er kritiske til hans tidfesting av når amerikanske styrker skal ut. Jeg vil i den forbindelse også si at vi er opptatt av å støtte alle de soldatene som ofrer noe og som stiller til innsats for fellesskapet gjennom tjeneste i utlandet. Vi ønsker å si, som andre debattanter her, at det er viktig å støtte opp under det arbeidet. 




Vi har to forslag som er omdelt i salen. Det ene går på «Sivile fredsstyrker». Jeg håper forsvarsministeren finner det mulig å uttrykke noen positive vendinger om muligheten for – vi har formulert det så svakt som «en mulighetsstudie» – å se på «Sivile fredsstyrker», der vi tenker oss en modell slik som Tyskland har, og som de har klart å utvikle på en god måte. 




Med dette tar jeg opp de to forslagene. Jeg håper vi får anledning til å gjøre om det ene til et oversendelsesforslag. 




 Representanten Trine Skei Grande har tatt opp de forslagene hun refererte til. 




Det blir replikkordskifte. 




 Det gjelder Venstres forslag om å gå i dialog med islandske myndigheter og igangsette ytterligere tiltak. Representanten sa veldig knapt i sitt innlegg at hun mente Norge ikke hadde gjort nok. Norge har jo stilt opp med et betydelig lånebeløp, og Island er i dialog med IMF. De har søkt medlemskap i EU for å få en valuta som kan tåle neste vindkast, men de har ennå ikke fått på plass denne Icesave-avtalen. Den er nå til behandling i parlamentet der borte. 




Kunne representanten si litt mer om hva hun tenker på? Tenker hun seg at Norge skal gå inn på – nær sagt – siden av det andre opplegget med IMF, og hjelpe til, uten å ha som en forutsetning at Island også må oppfylle sine internasjonale forpliktelser? Det tror jeg nemlig er den eneste muligheten de har til å komme ut av dette problemet. 




 Det er ganske sterke krav som IMF stiller. Men den avtalen som er gjort i forhold til Storbritannia og Nederland, om småsparernes penger, oppfattes av mange i den islandske befolkninga som en veldig urettferdig avtale. 85 pst. – i siste meningsmåling – sa nei til den avtalen. Det er et stort press på det islandske parlamentet. Problemet er at det oppfattes slik på Island at alle norske penger er «innelåst» i alle mulige andre internasjonale avtaler. Kanskje ikke så mye IMFs krav, men de kravene som England og Nederland stiller, oppfattes det som urimelig at Norge gjemmer sine penger bak, sett fra et islandsk ståsted. Vi har nær kontakt og nært samarbeid med våre søsterpartier, som har vært mer positive til et EU-medlemskap for Island enn norske Venstre har vært, og de uttrykker stor frustrasjon over at dette henger så altfor nært sammen. 




 Dessverre er ikke vår tidligere sentrumskamerat med i utenrikskomiteen, så vi må bruke anledningen til å høre litt mer om hva de mener i forskjellige spørsmål. Det er egentlig ikke så veldig mange skiller, når man leser innstillingen. Men et av skillene er synet på Israel–Palestina-konflikten. Det er litt overraskende å lese dine tidligere regjeringskameraters veldig ensidige ståsted i forhold til bare å se med Israels øyne og ikke se med palestinernes øyne når det gjelder det som har skjedd der det siste året. Så var man tidligere i debatten innom at Høyre ønsker å redusere bistanden til de palestinske selvstyremyndighetene og de palestinske områdene. Støtter Venstre sine tidligere regjeringspartiers vurdering om å trappe ned bistanden i de palestinske områdene, som Høyre gjør, og den veldig ensidige tilnærmingen som Kristelig Folkeparti har? 




 Presidenten vil bemerke at representanten Slagsvold Vedum er en såpass erfaren representant at han burde vite at all tale skal rettes til presidenten. 




 Venstre var det første partiet i Stortinget som sa at sjøl om et parti som vi ikke synes var det beste utfallet av valget i de palestinske områdene, vant, var det viktig at vi hadde kontakt. Derfor støttet vi Regjeringa da man valgte å gå i dialog med Hamas. Vi mener at det er viktig. Vi vil nok også opprettholde støttenivået til de palestinske områdene. Vi har nok et veldig balansert forhold til Midtøsten, og vi tror det er ganske viktig at man faktisk går inn og støtter det som blir valgt av folket, sjøl om det er det vi ikke liker. Problemet i kommunikasjonen med hele den arabiske verden er at vi nå opererer med dobbeltstandarder – der vi støtter dem vi liker, og ikke dem vi ikke liker, sjøl om mange av dem vi liker, har blitt innsatt på feil måte i forhold til de moralske standarder vi har rundt demokrati og åpenhet. 




 Replikkordskiftet er omme. 




 La meg begynne med Svalbard, som også er oppe til diskusjon i dag. Jeg vil veldig kort si, på vegne av Regjeringen og justisministeren, at nordområdene er Regjeringens viktigste strategiske satsingsområde. Derfor er en fortsatt satsing på Svalbard av stor betydning – og markerer vår tilstedeværelse i nord. Jeg er glad for å se at behandlingen av meldingen bekreftet en bred politisk enighet om norsk Svalbard-politikk. Den handler om fast og stø kurs i forvaltningen av Svalbard, og historien har vist oss at en slik forvaltning, etter disse målene, har vært vellykket. Forutsigbarhet og kontinuitet i forvaltningen av øygruppen er stikkord. Som Stortinget vil huske, er det tre hovedpunkter i Svalbard-meldingen: 










Svalbard som et av verdens best forvaltede villmarksområder – forholdet til turisme og annen ferdsel. 







Svalbards rolle som plattform for norsk og internasjonal forskning, kunnskap og utdanning. 







En robust tilstedeværelse på Svalbard – med særlig oppmerksomhet rundt kullvirksomhetens fremtidsutsikter. 




Foruten disse hovedutfordringene i meldingen foretar Regjeringen en nøye gjennomgang av lovgivningssituasjonen for øygruppen, noe Riksrevisjonen også ba om i sin forvaltningsrevisjon av Svalbard i 2007. I lys av aktivitetsøkningen som har funnet sted på Svalbard, som er beskrevet i meldingen, foreslår Regjeringen å styrke Svalbard-budsjettet for 2010 med 10,3 mill. kr. Vi er glad for at det er bred støtte til dette. Det er viktig at det er god kunnskap, og at det er et enhetlig budskap fra norske myndighetsmiljøer, storting og enkeltrepresentanter rundt den saken. 




Når det gjelder innstillingen til Utenriksdepartementets budsjett, er det mye å være glad for der. Jeg vil berømme komiteens leder og komiteen for å ha skrevet gode felles merknader. Det er den alminnelige merknaden om at vi skal konsentrere og ivareta ressursene der vi har interesser og der vi samtidig kan gjøre en forskjell. Det var essensen i St.meld. nr. 15 for 2008–2009, som nå er godt gjentatt. I en lang rekke av fellesmerknader får vi tydeliggjort at det er bred enighet om hovedsporene i utenrikspolitikken. Jeg merker meg at komiteen følger Regjeringen i at nordområdene er vårt viktigste strategiske satsingsområde, videre Afghanistan, Europa-politikken, menneskerettigheter, samarbeidet med Russland og – med unntak av Fremskrittspartiet – FN-sporet og aktiv norsk politikk i Midtøsten. La meg få takke komiteen for mange gode felles presiseringer og vektlegginger. 




Utover et betydelig felles tankegods er det i år som tidligere år Fremskrittspartiet som markerer en alternativ kurs på en rekke områder. Det skal de i og for seg ha honnør for, for det er en tydelighet i politikken som jeg tror debatten har godt av. Det er særlig spørsmålet knyttet til et bredere globalt ansvar at partiet tar sin egen vei. Det er i det minste godt gjenkjennelig, men ikke desto mindre trist i en verden der evnen til å ta ansvar utover seg selv bare blir viktigere. 




Dette var essensen i St.meld. nr. 15, og jeg merker meg at Fremskrittspartiet følger opp sitt politiske budskap gjennom partiets forslag til pengebruk. Mønsteret er det samme i år som i tidligere år: Fremskrittspartiet kutter dypt i vårt internasjonale engasjement, så dypt at det på en lang rekke områder vil handle om å bryte internasjonale norske forpliktelser. For å ta bare ett eksempel: Over 70 pst. av bistanden til Afrika er avtalefestet. Fremskrittspartiets forslag om en reduksjon på 60 pst. vil således medføre at Norge vil måtte bryte inngåtte avtaler. Slik er det på område etter område. Et annet eksempel er klima, som igjen er avtalefestet med en rekke land, og der det altså skulle være slik at Norge rett etter København skulle melde seg på med et budskap om kutt til miljø og bærekraftig utvikling med 50 pst. Det ville ramme klimatilpasning, ren energi, karbonfangst og -lagring, osv. 




Så vil jeg oppklare en åpenbar misforståelse. Representanten Høglund vil dekke inn en innsparing på 160 mill. kr på drift i UD ved å redusere for ambassaden i Colombo. Dette sa han i et svar til representanten Slagsvold Vedum. Det må han gjerne gjøre, men det er på en annen budsjettpost. Der han vil kutte med 160 mill kr, er for innsiderne på 02-området, altså Russland, Europa og USA. 




Fremskrittspartiet vil samtidig ha en mer effektiv hjelp til nordmenn i utlandet, bl.a. ved at ambassadene som er der nordmenn ferdes, skal få det som trengs. Men jeg har vært lenge nok i UD til å vite at langt over 90 pst. av driftsutgiftene på det såkalte 02-området er faste utgifter, bundet til ansatte og stasjoner. Så vi snakker ikke om å nedlegge noen få, men flere titalls stasjoner i 02-området, om det regnskapet skal gå opp. Og da snakker vi om å foreta dype kutt i tradisjonelle oppgaver – i Europa, de transatlantiske forhold, nordområdene osv. 




Jeg må også si at det er et mønster hos Fremskrittspartiet, men samtidig er det litt vingling i forhold til tidligere år. I fjor ville Fremskrittspartiet kutte støtten til hjelpeorganisasjonen for palestinske flyktninger, UNRWA, med 50 pst., selv om representanten Høglund etter å ha besøkt Gaza sa at det ville være dårlig nytt for palestinerne. Nå foreslår de kutt på 30 pst. I fjor ville de kutte bidraget til FNs organisasjoner med 75 pst., noe som ville rammet WHO midt i influensaepidemien. Nå snakker partiet om kutt på 50 pst. Så det går riktig vei – kan man si – men det er fortsatt langt igjen, og det er et klart linjebrudd. 




Når det gjelder Midtøsten, merker jeg bred støtte til Norges engasjement. Det er viktig å ha det i ryggen, men jeg stusser over representanten Eriksen Søreide når hun argumenterer for et kutt på en tredjedel til Midtøsten fra Norge. Det kan man i og for seg argumentere for ved å bruke pengene et annet sted, og jeg har respekt for dem som prioriterer ved å si at noe er viktigere enn noe annet, selv om jeg altså er uenig med henne her. Representanten sier at de palestinske myndighetene ikke er i stand til å ta imot støtten, og hun stiller spørsmål ved det fordi de ikke har en riksrevisjon. Da kan jeg fortelle at rett før dette møtet hadde jeg en samtale med USAs Midtøsten-utsending Mitchell, som støtter opp om det budskapet Norge har, at det er viktig å gi til de palestinske selvstyremyndighetene – særlig nå, under sittende statsminister Fayad, som har stor tillit. USA går ekstraordinært i Kongressen og ber om støtte til de palestinske selvstyremyndighetene nå – et ganske høyt beløp, og et enda høyere beløp til neste år. Derfor er det en underlig argumentasjon å si at vi må kutte fordi palestinerne ikke er i stand til å bruke pengene riktig. Akkurat denne statsministeren er i stor grad i stand til å bruke pengene riktig, og vi bør støtte ham. 




Så hadde utenrikskomiteens leder en kommentar som sikkert utviklingsministeren vil kommentere, men jeg vil også gjøre det. Hun sier at det er nesten ikke lov til å diskutere bistand i Norge. Vel, da må de ha kommet tilbake til det gamle begrepet selvpålagt restriksjon, for hvis det er noe utviklingsministeren og jeg har invitert til, så er det debatt om bistand, kritisk debatt om bistand, kritisk tilsyn fra politiske partier, frivillige organisasjoner, Riksrevisjonen, internasjonale eksperter og andre. Og hvis vi avdekker at vi kan gjøre ting på en klokere måte, skal vi selvfølgelig gjøre det. Men vi har jo også lov til å delta i denne debatten, så når vi går ut og forsvarer opplegg vi mener virker godt, så er ikke det å forhindre debatt – det er faktisk å argumentere for det vi mener er riktig. 




Til representanten Høybråten vil jeg si: Ja, det er et godt og viktig poeng dette med vaksinene. Vi har allerede gitt 10 pst., sammen med USA og en del andre land. Nå vil det i ukene som kommer være anledning til å oppsummere hvor mye av de vi har kjøpt inn, som er brukt. Det er høyst sannsynlig at det kommer til å være overskuddslagre, og det vil være naturlig for Regjeringen å informere Stortinget om hvordan vi går videre med det, og solidaritetsperspektivet vil da være viktig. 




Så vil jeg svare på spørsmålet til Skei Grande om koranskoler, og jeg vil bare gjenta det jeg har sagt: Dette prosjektet er nå avsluttet. Vi har foretatt en grundig oppsummering, bl.a. som resultat av spørsmål fra Stortinget. En videreføring av intensjonene i det prosjektet, som jeg også merker meg at utenrikskomiteens store flertall er enig i, nemlig å kunne gi mer grunnskoleopplæring til flere, særlig jenter i Pakistan, mener jeg er et aktverdig mål å forfølge. Hvordan vi gjør det, får vi diskutere når vi oppsummerer erfaringene med dette prosjektet, som ble unnfanget og planlagt under den forrige regjeringen, igangsatt av denne regjeringen. Jeg mener at det har fulle bistandsfaglige kontrollmål, men det er ikke til å stikke under stol at det å gi støtte til denne type del av et krigsutsatt land som Pakistan, innebærer risiko. Hvis vi ikke tar noen risiko i slike sammenhenger, blir det vanskelig å nå målene. Men det er en avveining som jeg er åpen for å diskutere med Stortinget. Og gitt interessen fra utenrikskomiteen, vil jeg legge vekt på å holde nær kontakt med utenrikskomiteen også når det gjelder eventuell videreføring av intensjonene som var i det prosjektet. 




 Det blir replikkordskifte. 




 Jeg skal litt senere få lov til å komme tilbake til at også den rød-grønne regjeringen har erfaring med vingling i politikken, det er ikke forbeholdt kun ett parti. 




Men jeg hadde lyst til å utfordre utenriksministeren på et område hvor vi stort sett er veldig enige. Det er forholdet til Russland, som berører oss på svært mange områder, og hvor samarbeidet er bredt og stadig bedre. Jeg tror det kan bli enda bredere, både bredere og bedre – og tettere. For å få til det, og for å se hele bredden, alle de områder hvor vi samarbeider, kunne det ikke være formålstjenlig å ha en strategi for – å trekke opp en visjon for – hvordan vi skal få til de nettverkene og nettopp det gode samarbeidet vi ønsker? 




 Dette er et positivt forslag, og jeg forstår intensjonen til representanten Høglund. Jeg er også glad for at det er bred samling i Stortinget om vår Russland-politikk. Når jeg er litt tilbakeholden, er det fordi jeg er veldig varsom med å gå i gang med et arbeid som krever masse administrative ressurser, hvor vi stort sett har svarene på forhånd. Det handler om hvordan vi husholderer knappe ressurser, apropos kutt på drift i UD. Utviklingsministeren og jeg har satt i gang den type arbeid når det gjelder Kina, og når det gjelder India, for der var det nødvendig å gjøre et grunnarbeid for å komme opp og stå. Vi er så til de grader oppe og står med Russland – gjennom vårt nordområdesamarbeid, gjennom våre Russland-prosjekter, Barentssekretariatet, atomplaner, næringsliv og energidialoger – at vi har oversikten. 




Jeg skal ta dette med meg tilbake til UD og vurdere det, og kanskje finner vi en form som er en litt annen enn å lage strategier, som vi har gjort for andre store områder. Men jeg er altså varsom med å sette i gang et arbeid som vil kreve mye administrative ressurser, uten at det vil tilføre politikken ny kvalitet. 




 Fremskrittspartiet synes det er bekymringsfullt at rapporten fra Human Rights Watch forteller at kvinner i Afghanistan har fått det enda verre i årene etter 2005. Kvinnene blir ifølge Human Rights Watch kastet i fengsel hvis de forsøker å rømme hjemmefra på grunn av voldelige menn, voldtektsmenn benådes, og kvinner tør ikke ta kontakt med politiet, fordi de er redde for å bli utsatt for overgrep. 




Jeg vil derfor spørre utenriksministeren: Vil utenriksministeren sørge for at ressursene vi bruker på det sivile samfunnet, ikke bidrar til å holde kvinnene nede i Afghanistan? 




 Det kan jeg gi et ganske klart svar på – Norge vil gjøre alt vi kan for at våre bidrag til sivil utvikling i Afghanistan ikke bidrar til å holde kvinner nede. Det skal vi legge stor vekt på. Kvinners stilling, «gender»-spørsmål, er sentrale i våre forventninger til den afghanske regjering, og de uttalelsene vi har gitt, også i mine samtaler med afghanske ledere i november. 




Jeg tror bildet er blandet. Jeg har lest rapporten fra Human Rights Watch, som er urovekkende. Samtidig ser vi at millioner av jenter kommer på skole, kommer i høyere utdanning, får bedre helsetilbud. Så det er et blandet bilde. Men at det er blandet, betyr at noe er positivt og at noe er veldig negativt, og det må vi holde fokus på. Samtidig tror jeg vi skal stålsette oss og erkjenne at vi i Afghanistans videre utvikling – hvor de tar kontroll over eget land og utvikler et samfunn basert på egne flertall – kommer til å se løsninger som strider mot mange av våre verdier. Det betyr ikke at vi er enig i det, men at vi realistisk sett må vente at det kan bli flere slike saker. 




 Alle er i større eller mindre grad enige om viktigheten av å koordinere innsatsen i Afghanistan. Det er nå kommet signaler om at det er initiativer i NATO for at ISAF skal ta en tydeligere sivil rolle, bl.a. ved at det settes opp en sivil struktur i ISAF. 




Mitt spørsmål er om utenriksministeren kjenner til de initiativene, og hva Norges posisjon i forhold til det eventuelt vil være? 




 Jeg kjenner til de initiativene, og det pågår nå en intens diskusjon om samordning i Afghanistan. Det begynte rundt Obamas tale, var veldig til stede under NATO-møtet forrige uke og går fram mot London-konferansen. Norge kommer til å delta aktivt i det. 




Jeg er tilhenger av at ISAF får en større kapasitet til å se sivile sammenhenger, bl.a. en større grad av evne til å se sammenhenger mellom PRT-enes innsats. I dag er det dårlige mekanismer for å utveksle læringserfaring mellom PRT-ene – det som virker, og det som ikke virker. Det som ikke virker, kan det være vel så nyttig å dele mellom landene. Det skal allikevel ikke komme på tvers av FNs helt sentrale mandat som koordinator av sivil bistand i Afghanistan. Men at ISAF har evner til å se begge sider av det de driver med under en ISAF-hatt, tror jeg vi er tjent med. Derfor må vi få til en sterkere samordningsmekanisme, hvor alle de sentrale nøkkelaktørene, selvfølgelig herunder ISAF, får en tettere samordning også om den sivile hjelpen. 




 Jeg deler ønsket fra utenrikskomiteens leder om en nyansert bistandsdebatt, en bistandsdebatt jeg håper i størst mulig grad vil inkludere de to statsrådene også, selv om vi den siste tiden har sett litt for mange eksempler på at debattredaksjoner ønsker debatter, men at ingen av statsrådene kan eller vil delta. 




La meg bare si at det er viktig at denne debatten er en debatt som går på hvordan vi får mest mulig ut av de ressursene Norge bruker, at vi får en debatt hvor de som har en annen innretning, faktisk blir tatt på at man nettopp ønsker mer ut av de ressursene man bruker. Fordi vi prioriterer opp enkelte områder, vil det selvfølgelig komme en nedprioritering av enkelte andre områder. Det betyr igjen, kort fortalt, ikke at man er negativ til bistand, men at man faktisk ønsker å hjelpe mennesker ut av fattigdom. 




Ser ikke utenriksministeren at nettopp en slik prioritering må til i debatten? 




 Jeg drister meg til å uttale meg på vegne av utviklingsministeren og meg: Ring oss tidlig og sent, og vi vil møte opp hvor det skal være for debatt. Jeg kan ikke huske én debatt jeg har blitt invitert til om bistand, som jeg har sagt nei til fordi jeg ikke kunne. Da måtte det være en veldig alvorlig møtekollisjon. Det handler altså ikke om manglende vilje. 




Så vil jeg anerkjenne at det er meget fruktbart å ha en bistandspolitisk debatt med representanten Gitmark og partiet Høyre. Det er noen ulike prioriteringer, men stort sett en vilje til å være til stede i denne debatten. Det er to typer innlegg vi hører. Den ene er om bistandens innretning, litt om nivå, den debatten kan vi bl.a. ta med Høyre. Så er det en annen falanks i bistandsdebatten som kommer inn og sier at de er imot bistand, og argumenterer for å få bistanden radikalt ned. Det er to ulike skoler. Jeg tar gjerne debatten med begge skolene, men jeg vil sterkt tilbakevise at det har vært noe som helst forsøk på ikke å delta i den debatten, tvert imot. Når det skal være, hvor det skal være, bare ring, vi stiller. 




 Den type ekspeditte svar som utenriksministeren nå varsler, har han gitt komiteen på inngående spørsmål om koranskolene. Jeg vil benytte anledningen til å gi utenriksministeren ros for at han har vært villig til å ta inn over seg den kritiske informasjon som har kommet fram, og, etter det jeg kan oppfatte, har justert kurs i forhold til det. Men jeg vil bekrefte at Kristelig Folkeparti for sin del er opptatt av at vi fortsatt skal støtte utdanning for de aller fattigste barna i Pakistan. 




Spørsmålet mitt går på vaksiner. Et flertall i komiteen ber Regjeringen komme tilbake til Stortinget, ikke med informasjon, men med et forslag om å gi bort mer, dersom det er faglig grunnlag for det. Jeg vil gjerne at utenriksministeren bekrefter at det vil komme et slikt forslag dersom faginstansene ser at de 9,4 millioner dosene vi har bestilt, er noen millioner for mye. 




 Jeg tror representanten Høybråten vet at en statsråd er noe varsom med å uttale seg veldig bestemt på en annen statsråds konstitusjonelle ansvar, og det er altså min kollega helseministeren som har kjøpt inn vaksinene, så jeg vil nødig stå her og dele dem ut på hennes vegne, selv om det hadde vært fristende. 




Vi har gitt bort 10 pst. av dem i en større internasjonal dugnad. Som representanten Høybråten sier, må fagmyndighetene vurdere det. De er kjøpt inn for nordmenn, så det må vurderes om nordmenn har brukt sitt, og der vet jeg det pågår en debatt. Én ting er at folk har latt seg vaksinere, men det pågår en debatt om det kan komme muteringer som gjør at man må holde tilbake reserver. Det vil jeg heller ikke konkludere på. Men jeg vil anta at det er rimelig, hvis det er vaksiner igjen, og de vurderingene er gjort, at Norge i tradisjon med den linjen vi har hatt, vurderer å dele med fattigere land, som ikke har anledning til å foreta slike innkjøp som vi har gjort. Når og hvis det blir aktuelt, er det selvfølgelig naturlig å komme tilbake til Stortinget, gitt den interessen som er her, og orientere om det. 




 Replikkordskiftet er omme. 




 La meg starte med å slutte meg til utenriksministerens parole: Bare ring, vi stiller. For er det noe både utenriksministeren og jeg har gjort, er det å oppmuntre til bistandsdebatt. Jeg sa en gang at hvis ikke Fremskrittspartiet hadde eksistert, måtte partiet vært funnet opp, fordi vi trenger nettopp et kritisk søkelys på norsk bistand. Vi inviterte Moyo, kanskje Afrikas fremste bistandskritiker, til Norge for å få debatten, og vi har begge reist land og strand rundt og tatt del i store og små møter på dette området. Vi deltar i alle de radio- og tv-debatter som noen måtte interessere seg for å invitere oss til, og vi har lagt på bordet to stortingsmeldinger, som er et samlet hele, hvor man ser norsk utenriks- og utviklingspolitikk i en sammenheng. Det har aldri vært gjort av noen regjering før – vi har gjort det. Så stopp debatten om at vi ikke har debatt, men skap debatten, og la oss gå inn i debatten. 




Det andre er debatten om at det er viktigst hvordan vi bruker pengene, og ikke hvor mye vi gir. Det er jo også aldeles innlysende, og det gjelder på alle livets områder, enten det er forsvar, vei eller kommuner. Det er alltid viktigst at vi bruker de pengene vi har, riktig. Det er viktigere enn å få mer. Men det underlige er at det ser ut som at bistand er i en særstilling, for de samme Høyre-representantene som først sa at det viktigste er hvordan vi bruker pengene, og ikke hva vi gir, hoppet straks over til Forsvarsdepartementet, hvor det var hvor mye vi gir, som var viktig. Det underlige er at hvis man mener at det man gjør på bistandsområdet, er riktig – Fremskrittspartiet står for en betydelig bistand, Høyre står for en meget høy bistand i internasjonal sammenheng – er det vel aldeles innlysende at man får gjort mer hvis man har mer penger. Slik er det på alle andre områder. Har man god politikk, får man gjort mer med mer penger. Slik er det selvsagt på bistandsområdet også. Så la oss ikke bruke dette som et argument for å få bistanden ned. Det er viktigst hvordan vi bruker pengene, men jo mer penger vi har, jo bedre får vi brukt dem hvis vi har en god politikk. 




Så har Regjeringen lagt fram en utviklingspolitikk som konsentrerer seg om tre k-er. På forskjellige måter har de vært framme i debatten her også. Den første er konflikt. Det er bred støtte i Stortinget for den norske sivile innsatsen i Afghanistan. Jeg skulle ønske vi kunne få en tilsvarende støtte i Stortinget for den norske sivile innsatsen i Sudan. La oss aldri glemme at det var i Sudan bin Laden var før han flyttet til Afghanistan. Det er de to store konfliktene – den ene roterer rundt Kongo og de store sjøene, og den andre roterer rundt Sudan – som i dag er de viktigste faktorene som holder Afrika i fattigdom. Når det gjelder de landene som har fred og har hatt det over tid, har mange av dem stor økonomisk framgang, men de som er i disse konfliktområdene eller er sugd inn i dem, har store problemer. Så det å bidra til konfliktløsing i Sudan er utrolig viktig. Det er et sikkerhetsspørsmål for Norge og verden, og vi burde få den samme brede tilslutningen til det som vi har til engasjementet i Afghanistan. 




Så har klima vært tydelig framme som et viktig utviklingspolitisk spørsmål. Dagfinn Høybråten tok opp spørsmålet om klimatilpasning. Det er jeg glad for. Jeg er enig i at det budsjettet som er lagt fram nå, ikke har tatt tilstrekkelig høyde for klimatilpasningenes rolle i bistanden. Det er fordi vi ikke har tenkt langt nok på dette området. Vi må gjøre mye mer, og vi skal gjøre Norge til et foregangsland i klimariktig bistand. Det gjelder både å se alt vi gjør i et klimaperspektiv, og å se hvilke særskilte tiltak man må sette inn på grunn av klimaendring. Her er det også avgrensninger mellom hva som er naturlig å gjøre innenfor bistandsbudsjettet, og hva som er naturlig å gjøre utenfor bistandsbudsjettet. Men dette skal vi komme tilbake til, vidt og bredt, og det er bra, flott, at Stortinget tar det opp. 




Når det gjelder kapital, som er det tredje store området, så la meg minne om at en av hovedgrunnene til bl.a. å drive bistand i Vietnam og Latin-Amerika, som Høyre nå vil gå ned på, er nettopp koblet til de to k-ene klima og kapital. Vi driver klimarettet bistand i Latin-Amerika, og både i Vietnam og Latin-Amerika driver vi bistand knyttet til hvordan man får kapitalstrømmene riktig. Dette er vesentlige områder for norsk næringsliv, et stort potensial for næringslivsinvesteringer i disse områdene, og alt dette kan bli lettere ved hjelp av bistand. Det er litt rart for meg at Høyre, som har en så lang tradisjon som et parti for privat sektor, ikke ser de positive mulighetene i dette også på utviklingsområdet. 




La meg til slutt si at Fremskrittspartiet har et par forslag som er vel verd å ta med seg. Det ene er å se mer på hva vi gjør i FN, og hvordan vi kan få brukt de pengene bedre. Jeg har tatt initiativ til at vi gjør dette sammen med svenskene. Jeg skal møte min svenske kollega rett over nyttår for å se på hvordan Norge og Sverige, som er to av de største bidragsyterne i FN-systemet – Norge er i kroner og øre alene den tredje største bidragsyteren til FNs utviklings- og humanitære programmer – sammen kan ha mer innflytelse på at FN-organisasjonene driver bedre. 




 Det blir replikkordskifte. 




 Vi skal gjerne bidra til å skape debatten. 




På Nettavisen i dag kunne vi lese at Uganda vurderer dødsstraff for homofile. Og ikke bare det – familie og venner som ikke rapporterer om homofile, skal kastes i fengsel. Det samme skal huseiere og myndighetspersoner som ikke opplyser om at de har fått kjennskap til at noen er homofile. Norge bidrar med 230 mill. kr til Uganda. 




Dette er helt klare brudd på menneskerettighetene, så jeg har tenkt å spørre: Vil bistandsministeren foreta seg noe hvis dette lovforslaget går igjennom i Uganda? 




 Da gir presidenten ordet til 

utviklingsminister

 Erik Solheim. 




 La meg først si at jeg synes det er veldig gledelig å se i denne debatten hvordan Fremskrittspartiet viser et stort engasjement for kvinners rett til abort og for homofiles rettigheter. Jeg skal ikke liksom triumferende si at dette er områder hvor de rød-grønne har en lengre historie for å være tøffe enn Fremskrittspartiet, men det er flott at vi har et samlet storting bak så viktige spørsmål. Og selvsagt vil Norge protestere hvis Uganda skulle innføre dødsstraff for homofili. Vi er imot dødsstraff alle steder. Det er vesentlig i vår dialog både med USA, med Kina og med alle land som har det. Dødsstraff for homofili ville være aldeles himmelropende galt. 




 Utviklingsministeren var forbilledlig klar da han uttalte følgende til Aftenposten 14. april i fjor: 







«Norge har vært naive og vår bistand har vært med på å gjøre korrupsjon mulig i Afrika.» 




Norge og Tanzania forhandler nå om hvor mye Tanzania skal betale tilbake til Norge som følge av avdekket korrupsjon i et norskstøttet miljø- og naturressursprogram i landet. Samtidig planlegger man fra Regjeringens side å bruke opp mot 500 mill. kr i Tanzania gjennom skogsatsingen. 




Norges ambassadør i landet understreker at korrupsjonssaken ikke vil få noen konsekvenser for den planlagte skogsatsingen, til tross for at bl.a. Interpol advarer mot kriminalitet og korrupsjon knyttet til slike prosjekter. Er det ikke nettopp denne typen prosjekter Norge bør holde seg unna, og som statsråden siktet til den gangen han karakteriserte norsk utviklingshjelp som naiv? 




 Jeg står fast på at vi i altfor lang tid har glattet over korrupsjon i bistand og på mange andre samfunnsområder også. Det var jo lenge til og med skattefritak i Norge hvis norske bedrifter kunne bestikke i andre land – en helt uakseptabel praksis som alle i dag vil ta avstand fra. 




Norge har som nasjon vært naiv på dette området. Derfor kom også den rød-grønne regjeringen inn og la om kursen vesentlig på dette området. Vi har startet en rekke tiltak for å sikre oss mot korrupsjon i bistanden – varslingstjeneste, en egen sentral kontrollenhet i Utenriksdepartementet. 




De korrupsjonssakene representanten snakker om, er fra tidligere regjeringers perioder, uten at jeg vil kritisere dem for det, men vi er en internasjonal spydspiss i kampen mot korrupsjon. Men det er også sånn at de fattigste landene er de mest korrupte, fordi fattigdommen gjør at de ikke får aviser og dermed ikke aktive media, de får ikke det sivile samfunn vi har hos oss, og de får ikke ressursene gjennom en bred middelklasse til institusjoner som Økokrim, riksrevisjon osv., som bekjemper korrupsjon. 




 Bare en åpenbar misforståelse først: Når Høyre kutter totalt i den bilaterale bistanden til Latin-Amerika, står fremdeles klimasatsingen og skogsatsingen ved lag. Det er noe Høyre i aller høyeste grad deler med Regjeringen og ønsker videreutviklet. 




Så over til hva utenriksministeren sa i sitt innlegg, nemlig viktigheten av å prioritere innsatsen, og at Norge skal prioritere. Det skjer ikke innenfor bistand. Norge gir i dag bistand til om lag 100 forskjellige land, indirekte og direkte. Det er over 50 pst. av alle land som finnes. Ser ikke utviklingsministeren at det også innenfor bistand kan være et behov for prioritering i antall land og antall tema, og at det faktisk kan øke måloppnåelsen, øke kompetansen, ved at Norge har begrenset kompetanse i å selge økonomiske ressurser, og ikke minst gjøre evalueringsarbeidet betydelig bedre og lettere? 




Per-Kristian Foss hadde her overtatt presidentplassen. 




 Vi har en større konsentrasjon av bistanden nå enn vi hadde under forrige regjering, uten at jeg vil gjøre det til et vesentlig punkt. Jeg har gått inn på dette for å se på hva det faktisk ville bety å konsentrere bistanden om færre land. Problemet med det er at det kommer veldig i kontrast til det Stortinget også ber om, nemlig mer innsats gjennom det sivile samfunn. Hvis vi skulle kutte alle de landene som Norge gir lite penger til, ville det bety å kutte støtte til små misjonsorganisasjoner, små organisasjoner for funksjonshemmede, små miljøorganisasjoner, altså de mange viktige sivile samfunnsaktørene som har små programmer her og der. Vi kan selvsagt kutte dem og sikkert også da redusere antall land Norge gir bistand til, med en 30–40. Det blir ikke et stort beløp, men det vil svekke mange viktige ting, ting som også Stortinget synes det er veldig viktig at vi gjør. Derfor har vi isteden valgt å konsentrere oss om noen temaer som vi mener Norge har særlige forutsetninger for, som f.eks. oljeforvaltning, kvinnespørsmål og enkelte andre temaer som er vel kjente. 




 Statsråden har uttalt seg svært kritisk til utvinning av oljesand i Canada. Er statsråden tilfreds og komfortabel med at norske bistandsmidler benyttes til å utvinne oljesand på Madagaskar, og er dette forenlig med Norges ambisjon for klimatoppmøtet i København? 




 Norske bistandsmidler brukes selvsagt ikke til å utvikle oljesand på Madagaskar, slik det ble antydet her. Norsk innsats – som for øvrig nå er frosset i påvente av en ny regjering på Madagaskar, på grunn av krisene i landet – har bidratt til å utvikle en oljeforvaltning på Madagaskar. 




Men her er det opplagte dilemmaer. Ikke bare når det gjelder Madagaskar, men når det gjelder nesten alle de landene vi driver oljeforvaltning i – til og med de fleste land vi driver bistand i – er det mange ting vi kan være uenig i. Bistand til oljeforvaltning i land gir ingen garanti for at de landene nøyaktig vil følge norske miljøstandarder, eller gjøre nøyaktig hva vi liker. Bistand er ikke diktat, bistand er et samarbeid mellom partnere. 




Jeg personlig liker ikke oljesand. Vi kan ikke diktere hva Madagaskar skal gjøre, men vi kan bidra til å hjelpe Madagaskar med å få på plass en forvaltning som er bedre med hensyn til f.eks. korrupsjon, som er et vesentlig anliggende, og til at pengene som tjenes på oljeutvikling på Madagaskar, går til utvikling, helse, utdanning – alt det bør gå til. 




 Fyrst vil eg starte med å gi ros til statsråden for hans tilnærming til klimatilpassing og bistand til det. Slik sett ventar eg at det etter klimatoppmøtet kan kome ei sak til Stortinget om nettopp dette. 




Men eg hadde lyst til å utfordre statsråden på den eine k-en, på kapital, for det offentleg oppnemnde utviklingsutvalet foreslo å ha eit eige investeringsfond for fattige land, hovudsakleg i Afrika. Tanken var å ta ein liten sum pengar, ca. 10 milliardar kr, som i dag ligg under Statens pensjonsfond – Utland, og bruke det som ein kapitalbase til eit eige investeringsfond. Pengane skulle slik sett kome i tillegg til vanleg bistand. 




I Stortinget har både Kristeleg Folkeparti og andre følgt opp saka, men Regjeringa reagerer ikkje. Komiteen uttalte òg samla at eit nytt utviklingsfond for fattige u-land «vil være riktig ut fra et etisk ståsted». Statsråd Solheim har vore positiv til investeringsfond og til kapital før. Kan han no seie noko meir om når Regjeringa kjem ut av utgreiingsstadiet, og kjem med eit forslag til Stortinget? 




 Jeg kan ikke gi noen datoer for det. Som representanten er vel kjent med, er ikke dette mitt konstitusjonelle ansvar, men jeg er positiv til ideen og tanken som Kristelig Folkeparti og andre her har lagt fram. 




Dette er også noe vi møter internasjonalt. Verdensbankens president, Bob Zoellick, har vært på Norge i sakens anledning. Denne regjeringen har opprettet et eget – skal vi si – vindu i Statens pensjonsfond for investeringer i miljøteknologi. Det er et viktig skritt framover. Når vi har erfaringene med det, må vi se på hvordan det kan utvides. Så vil neste skritt være å se på denne problemstillingen: hvordan vi kan investere mer i de aller fattigste landene. 




La meg legge til at Statens pensjonsfond – Utland bl.a. har åpnet for å investere i India. India er suverent det landet i verden som har flest fattige. De fleste fattige bor jo i mellominntektsland – de bor ikke i de aller fattigste landene. India har mange, mange flere fattige enn noe annet land i verden. Og når det gjelder den nye investeringsporteføljen der, er det ingenting Norge har gjort overfor India de siste årene som har vakt tilnærmelsesvis så positiv oppmerksomhet i indiske medier og det indiske samfunn som akkurat det. 




 Replikkordskiftet er omme. 




 Norge har lang tradisjon for å være et land som er opptatt av verden utenfor sine egne grenser. Vi er et land som er særdeles engasjert i FN. Vi har et høyt nivå på bistanden, og vi er opptatt av å bidra til å finne løsninger ved konflikter. 




I den senere tiden har vi hatt en veldig interessant debatt, synes jeg, om norsk utviklingspolitikk, både om omfanget av bistanden og om innholdet av den. Det er jeg utrolig glad for. Det er ikke slik som representanten Høglund tok til orde for, at det ikke er noen vilje til nytenking og debatt. Tvert imot, det er det vi ønsker. 




Regjeringen la i oktober fram et budsjett hvor man ønsket at Norge fortsatt skal ha et stort engasjement og bruke betydelige ressurser på bistand. I en tid med finanskrise er det kanskje særlig viktig at land fortsetter sitt engasjement. Det er krevende for mange – det vet vi – men det er nødvendig. Derfor er jeg glad for at det er et flertall her på Stortinget som mener at vi fortsatt skal være en betydelig bidragsyter. Det er bra, men det viktigste av alt er at de pengene vi bevilger, blir brukt på best mulig måte, at vi tenker målrettet når det gjelder de resultatene vi ønsker å oppnå. Derfor mener jeg det er riktig at vi satser på områder hvor vi har stor kompetanse, og hvor vi kan utgjøre en forskjell. 




Det brukes penger på helse og utdanning – som flere har vært opptatt av her i dag – men det er samtidig viktig at vi peker ut noen områder hvor vi kan bidra ekstra, som å satse på kvinner og likestilling, fredsbygging, menneskerettigheter, humanitær bistand, miljø og bærekraftig utvikling, olje og ren energi, godt styresett og kamp mot korrupsjon. Det er det jeg kaller prioritering: å plukke ut områder. 




Regjeringen har blitt kritisert for kun å fokusere på 1 pst.-målet, at målet er viktigere enn innholdet. Til det har jeg lyst til å si følgende: Hvis det var riktig, er kritikken berettiget. Men innholdet er faktisk det viktigste. Å sette mål om nivå handler mest om å ha klare ambisjoner og det å være bevisst på hvor stor andel vi faktisk bruker i forhold til inntektene våre. 




Fremskrittspartiet er det partiet som skiller seg mest fra Regjeringen når det gjelder bistand, og som ønsker å kutte stort sett over hele linjen, som utenriksministeren gikk igjennom – regionbevilgninger til Afrika, til Midtøsten, til fred, forsoning og demokratitiltak, til miljø og bærekraftig utvikling, osv. Hvis vi kutter slik som Fremskrittspartiet ønsker, vil det få store konsekvenser for de menneskene som blir direkte rammet av redusert bistand, for Norges rolle som bistandsaktør og for de inngåtte avtalene, som bl.a. utenriksministeren refererte til. Fra å være et offensivt land vil Norge bli et defensivt land, og det ønsker ikke jeg. 




Det finnes dem som mener at det er helt andre virkemidler enn bistand som skal til for å få utvikling i de fattigste landene. Regjeringen har blitt kritisert for å gi bistand i stedet for å legge til rette for handel. Jeg er enig i at handel er viktig for et lands økonomiske vekst, som mange av de landene vi snakker om, trenger. Men det er noe annet å svelge hele pakken og tro at så lenge en liberaliserer all handel og kjører på med liberalisering, får en utvikling. Så enkelt er det ikke. 




Høyre har dratt opp en veldig interessant debatt om hvor vi skal bruke bistandspengene. Jeg forstår heller ikke kritikken fra representanten Skovholt Gitmark om at ingen stiller til debatt. Jeg var senest i dag i «Her og nå», i debatt med den representanten, så jeg forstår ikke helt den kritikken. Men det Høyre ønsker, er å kutte i støtten til Latin-Amerika og Asia og konsentrere seg om Afrika. De vil samtidig at vi ikke skal gi bistand til land som ikke er demokratisk utviklet nok – i påvente av at de skal bli det. 




Jeg har liten tro på å omtrent isolere land og overlate dem til seg selv og be dem ta en telefon når alt er på stell. Jeg tror ikke man får noen effekt av det. Tror man virkelig at man får en demokratisk utvikling bare ved å kutte i bistanden – at da vil ting skje av seg selv? Tror man virkelig at den tredjedelen av befolkningen som lever i fattigdom, i f.eks. Latin Amerika, vil få det bedre eller verre? Jeg frykter det siste. 




Jeg er for at vi skal bruke bistandsmidler til å utvikle demokratiet, bekjempe korrupsjon og sørge for å få folk ut av fattigdom, og ikke stanse bistanden til land fordi man enten er politisk uenig med dem eller fordi landet har utfordringer. Jeg tror det er en lite farbar vei. 




Til spørsmålet om bruk av penger til Afrika: Vi er for å bruke penger på Afrika. Vi bruker penger på Afrika – vi vil fortsatt gjøre det – men å forlate andre regioner er vi faktisk imot. 




Til slutt: Norges bistand kan utgjøre en forskjell i verden. Vi kan aldri løse verdens fattigdomsutfordringer alene, men vi kan være en betydelig bidragsyter. Jeg håper vi fortsatt kan holde debatten om innholdet i bistanden i gang – som flere partier ønsker – det tror jeg er riktig i forhold til de pengene vi skal bruke, og som er til det beste for de fattige i verden. 




 Innstillingen til rammeområde 8, som er Forsvaret, åpner med følgende: 







«Regjeringens forsvarspolitiske hovedmål er et forsvar som er i stand til å møte utfordringene i raskt skiftende omgivelser, og verne om Norges sikkerhet, interesser og verdier.» 




Det er greit at dette er hovedmålet, men er virkeligheten slik? 




Fremskrittspartiet er bekymret for utviklingen vi ser når det gjelder det norske forsvaret. Det blir stadig mindre personell, utstyret blir eldre og for Hæren, særlig, er det nærmest gått ut på dato. Det er heller ingenting som tyder på at Hæren skal få de nødvendige oppdateringer med det første. De fleste nyanskaffelser når det gjelder Luftforsvaret og Sjøforsvaret, er heller ikke i rute, og vi kjenner vel egentlig heller ikke ennå den endelige prislappen på en del av fornyelsene. 




Norge er et strategisk svært viktig land, både når det gjelder naturressurser og strategisk plassering. Derfor er det viktig at vi i Norge fremdeles har forsvarsevne, slik at vi har en reell mulighet til å ta vare på vår suverenitet. 




Vi vedtok i langtidsplanen for Forsvaret at vi skulle bygge på Heimevernet, og at Heimevernet skulle øves og trenes og være i beredskap. Men så har det seg slik at det ikke finnes ressurser til å øve og trene Heimevernet. Hvordan skal man da mobilisere sivile som ønsker å gjøre en jobb for å forsvare landet sitt, men som ikke får den nødvendige kompetansen til å gjøre det? 




Fremskrittspartiet er derfor kritiske, og det er også årsaken til at vi ønsker å styrke Forsvaret. Vi ønsker et forsvar som er fullt operativt, med alle de moderne fasiliteter som er nødvendig for å få en velfungerende beredskap, både i fredstid og også i krig. Dette er bekymringsfullt, og enda mer bekymring skal det bli. 




Vi har flotte soldater ute i verden som gjør en glimrende jobb i demokratiets navn. De fortjener all den ros de kan få for sitt mot og sin vilje til å kjempe for de demokratiske prinsippene, og mot terror. 




Men – for det er et men når Norge heller ikke her har det nødvendige utstyret for å sikre våre soldater hjelp i en kritisk situasjon. Jeg tenker først og fremst på helikoptrene våre i Afghanistan som ikke kan bistå soldatene våre hvis det enten er for kaldt eller for varmt – de er rett og slett for dårlige. Hva slags trygghet er det for dem som frivillig reiser for å slåss mot terrorisme? Og hva slags trygghet er det for dem som sender sine sønner og døtre, ektefeller og foreldre av gårde? Dette må Norge prioritere. Skal vi være til stede, får vi være det med skikkelig utstyr. 




Til slutt litt om gruppen som dessverre får altfor liten oppmerksomhet i Norge, nemlig veteranene. De har gjort en innsats ute i verden på vegne av Norge, og blir ikke ivaretatt på en ordentlig måte – slik Fremskrittspartiet ser det – når de kommer hjem. De burde blitt fulgt opp både på det psykiske og fysiske plan. Vi vet at mange opplever å få posttraumatisk stressyndrom når de kommer hjem, og en del er ute av stand til å gå tilbake til vanlig arbeid. Forsvaret har ikke selv gjort noen undersøkelser om hvordan veteranene har det. Det mener vi bør få prioritet, slik at man er klar for dem som kommer hjem etter endt oppdrag utenlands i årene som kommer. 




Det skulle være unødvendig at man ikke fikk bearbeidet alle inntrykkene man har etter skarpe oppdrag i utlandet, og det skulle selvsagt være unødvendig at man på toppen av det hele må slite økonomisk. 




Konklusjonen må være: Forbered soldatene godt, gi dem moderne og effektivt verktøy, og ta vare på dem når de returnerer. 




 Påstanden om den reelle økonomiske satsing og oppfylling av Forsvarets langtidsplan fremstår som nokså lite troverdig, ettersom nominelle økninger gjerne fremstilles som reelle og faktiske økninger, økninger som i stor grad spises opp av pris- og lønnskompensasjoner, og som forutsetter omfattende effektiviserings- og innsparingstiltak man ikke velger å detaljere i proposisjonen. 




Regjeringens påstand om at man legger til 100 mill. kr til en reell styrking av Forsvaret, er ikke enkel å begripe. Både Luftforsvaret og Heimevernet må belage seg på en nedgang i faktiske midler på flere titalls millioner kroner. Dette virker enda mer forvirrende når Hæren må spare nær 97 mill. kr for å oppnå en «faktisk» økning på vel 12 mill. kr. 




Når man heller ikke finner det hensiktsmessig å oppfylle langtidsplanens målsettinger om investeringsmidler allerede det første året, skaper ikke dette noen videre tillitt til at man vil gjøre det for resten av perioden. 




Budsjettforslaget fra Regjeringen er kort og godt en lang oversikt over hvordan Forsvarets operative evne har forvitret ytterligere gjennom hele 2008, og hvordan nytt materiell fortsatt ikke er tilgjengelig for å utbedre dette. Fregattene mangler reservedeler og kvalifisert mannskap. Gamle MTB-er utfases lenge før man har håp om å sette nye fartøyer i drift. De gamle transportflyene er som kjent tatt ut av tjeneste, mens bare to nye så langt er blitt levert. Departementet insisterer på at dette er en midlertidig situasjon, men etter Høyres oppfatning er dette en situasjon som allerede nå ser ut til å bli nokså langvarig, og som stadig vekk forlenges grunnet forsinkelser, mangler ved levert utstyr og ikke minst pengemangel. 




Dette fører til at operativ trening og erfaring forvitrer, og at nøkkelpersonell ofte finner seg andre arbeidsoppgaver – dessverre utenfor Forsvaret. Til tross for dette og lignende situasjoner både i Hæren og i Luftforsvaret presterer man i budsjettproposisjonen å hevde at hovedresultatene innenfor de fleste områende er positive. Det hevdes at Forsvaret er blitt mer relevant, og har fått økt operativ evne, og det heter: 







«Forsvaret har gjennomgående hatt god operativ evne til operasjoner i utlandet og har vært forberedt til å bidra i fredsoperativ virksomhet nasjonalt.» 




Man innrømmer riktignok at høyt internasjonalt aktivitetsnivå og lavere øvingsnivå enn planlagt har gitt en noe redusert utvikling knyttet til evnen til nasjonal episode- og krisehåndtering. 




Når dette ses i sammenheng med at man også innrømmer at brigadenes evne til operativ beredskap blir begrenset på grunn av avgivelse av befal og spesialister i løpende operasjoner, jf. Afghanistan, og at noe materialmessig mangler, at Heimevernet bare er delvis operativt, at Kystvakten har dårlig tilgjengelighet til helikoptre, at Sjøforsvaret har redusert tilstedeværelse, og at det er dårlig tilgjengelighet til viktige plattformer innenfor Luftforsvaret, er Forsvarsdepartementets påstand om positive hovedresultater vanskelig å forene med virkeligheten. Tvert imot har Forsvaret en operativ evne som er lavere enn den har vært på svært lang tid. Dette gjelder Sjøforsvaret, som har fått en såkalt økning på nær 70 mill. kr, men som i likhet med Luftforsvaret, Heimevernet og Hæren får til dette såkalte plusset gjennom intern effektivisering og sparing. I sum betyr dette at for å sørge for en reell økning i Forsvarets disponible rammer forventes det at forsvarsgrenene sparer mer enn 230 mill. kr i 2010. 




Videre har Norge brukt enorme midler på materiellinvesteringer, men oppnår, som nevnt, svært lite styrket operativ evne. Det er grunn til å tro at på flere investeringsområder vil også disse dessverre komme til å trekke langt ut i tid. Dette har gått ut over operativ evne, og det har gått ut over et forsvarlig øvingsnivå. På denne bakgrunn har Høyre gjennom sitt forslag valgt å styrke Forsvarets budsjett med mer enn 500 mill. kr for året 2010, nettopp for å kunne styrke kapitlene angående forsvarsgrenene og Heimevernet, som gjelder et forsvarlig øvelses- og treningsnivå. 




 For 20 år og én måned siden i dag skjedde en dramatisk begivenhet som endret Europa fundamentalt, nemlig Berlinmurens fall. At det som skjedde 9. november 1989, skulle skje akkurat da, kunne ingen forutse. Men at det før eller senere ville skje, burde ikke ha overrasket. 




Willy Brandts store kongstanke om et gjenforent Tyskland og et gjenforent Europa beskrev han som at det som hører sammen, vokser sammen. Han fikk heldigvis rett til slutt. 




Det har tradisjonelt vært stor enighet om norsk utenriks- og sikkerhetspolitikk. Apropos utenrikspolitikk og Willy Brandt: Han skal visstnok en gang ha sagt at utenrikspolitikk er for viktig til at man kan overlate den til andre enn utenriksministeren! Riktignok har vi en dyktig utenriksminister, men vi får prøve å bidra så godt vi kan, vi andre også. 




Norges utenriks-, forsvars- og sikkerhetspolitikk baserer seg på medlemskap i FN og NATO. Norges interesser og sikkerhet ivaretas gjennom vårt eget forsvar og gjennom alliansetilknytningen til NATO. Vi må ha et forsvar som er i stand til å sikre norsk suverenitet, norske rettigheter, interesser og verdier, og til å bevare norsk handlefrihet mot militært og annet press. 




Verden ser annerledes ut – derfor må nødvendigvis også Forsvaret se annerledes ut. Det har heldigvis også Stortinget erkjent. Derfor har Forsvaret gjennomgått omfattende endringer de siste 20 årene gjennom skiftende flertall og skiftende regjeringer. 




I fjor behandlet Stortinget langtidsplanen for Forsvaret for årene 2009–2012. Og for å bruke et passende begrep: Langtidsplanen er Regjeringas marsjordre. Når neste år er over, og det budsjettet vi i dag vedtar, er gjennomført, er vi halvveis i planperioden og forhåpentligvis halvveis til de målene som er satt for utgangen av 2012. 




Tidligere i dag har vi i Stortinget diskutert utdanningsbudsjettet for neste år. I den debatten la jeg merke til at flere talere sa at nå er det tid for reformpause i skolen. Jeg er helt sikker på at sjøl om vi kommer til 2012, blir det aldri noen reformpause i Forsvaret. Vi er nødt til å omstille Forsvaret hele tida, fordi trusselbildet endrer seg, verden endrer seg, og vi må ha et forsvar som kontinuerlig er i stand til å møte de utfordringer Norge står overfor. 




Som sagt: Det har vært bred enighet om Norges forsvars- og sikkerhetspolitikk. Derfor må jeg si at jeg er ganske forundret over språkbruken til Høyre i budsjettinnstillinga for neste år. Maken til elendighetsbeskrivelse! Vi kan også gå tilbake og finne rapporter fra Riksrevisjonen med kommentarer til Forsvarets disposisjoner mens Høyre har bestyrt Forsvarsdepartementet. Tar jeg ikke feil, godkjente ikke Riksrevisjonen Forsvarets regnskaper for 2004. Jeg skal ikke rippe opp i hvilket parti som hadde forsvarsministeren det året, og heller ikke hvilket parti som hadde finansministeren, eller hvem som var finansminister. Et slikt ædda bædda-spill – jeg er bedre enn deg – burde Stortinget heve seg over. La oss bevare den store enigheten vi har hatt de siste 60 åra om forsvars- og sikkerhetspolitikken. 




Stortinget diskuterte nylig Afghanistan, og skal igjen gjøre det på nyåret. La meg derfor kort bare nevne at Norges militære innsats i Afghanistan neste år vil prege hele Norges forsvar. Situasjonen i Afghanistan er krevende og utfordrende. Men heldigvis gjøres det også framskritt på mange viktige områder, noe som skyldes at verdenssamfunnet, Norge inkludert, er der og bidrar til sikkerhet og stabilitet. Vi bør rette en stor takk og anerkjennelse til de norske militære styrkene og sivilt, humanitært og diplomatisk personell som har tjenestegjort eller tjenestegjør i Afghanistan. Deres innsats er avgjørende for om vi får et Afghanistan som vi ønsker, et Afghanistan styrt på afghanernes egne premisser. 




 Presidenten må minne taleren om at det er forskjell på finansministers og riksrevisors oppgaver i norsk politikk. Men presidenten gir allikevel ordet videre til Peter N. Myhre. 




 Det var hyggelig, president. 




Tidligere i høst hadde Stortinget besøk av en delegasjon på regjeringsnivå fra Nicaragua. Landet er et av de fattigste og mest korrupte i Latin-Amerika, og det sier ikke så lite. På spørsmål om nettopp dette med korrupsjon satte delegasjonslederen fra Nicaragua ganske enkelt i en saftig latter. Korrupsjon i Nicaragua, nei, det var før det, før sandinistene kom til makten og kunne frigjøre det nicaraguanske folk. Nå var alt blitt så bra, mente han. Samtidig var han svært tydelig på at Nicaragua trengte mer penger fra Norge, mange penger – i mange år fremover. Han var glad for at Nicaragua allerede hadde fått hundrevis av millioner fra Norge, og håpet at det ville fortsette. Som han sa: «Norge er vår beste venn.» Han var ikke særlig glad for at jeg påpekte at Nicaragua ligger i verdenstoppen nettopp når det gjelder korrupsjon, at Nicaragua i praksis er i krig med alle sine naboland pluss noen til, og at USA faktisk er blitt Nicaraguas viktigste handelspartner. På denne måten satte den nicaraguanske regjeringsrepresentanten det hele i en sammenheng. 




Verdens diktatorer har mye til felles. De er tvers igjennom korrupte. De er helt uinteressert i befolkningens meninger og behov. De elsker norsk bistandspolitikk. De hater USA, og de bare ler når det stilles kritiske spørsmål om korrupsjon og fravær av demokrati og menneskerettigheter. 




Jeg fikk klar beskjed om at holdninger som mine var et problem for de nicaraguanske myndighetene, og det er jeg mektig stolt av. 




Den norske regjeringen har nå stoppet den økonomiske subsidieringen av landet. Det skal vi være glad for. Det burde ha skjedd for lenge siden, og Regjeringen bør nå foreta en kritisk gjennomgang av norsk bistandspolitikk. Det er sikkert mange andre land som bør settes på vent, slik som Nicaragua. Det er jo denne typen land som gjorde at bistandsministeren i sin tid kalte norsk bistandspolitikk for «naiv». 




Norsk bistandspolitikk er i dag i hovedsak basert på pengehjelp. Det har vi holdt på med i over 50 år. Likevel ser det ikke ut til at mottakerlandene makter å finne veien inn i den velstående verden. Velstand og velferd virker fremdeles like uoppnåelig for svært mange land. Forholdene i bistandslandene preges i skremmende grad av fattigdom, trangboddhet, kunnskapsmangel, sult, kriminalitet, korrupsjon og elendighet. Norsk bistandspolitikk preges i mellomtiden av tvetydighet. Regjeringen skryter med stadig stigende styrke av at vi gir og gir, i 2010 over 1 pst. av vår bruttonasjonalinntekt, nesten 30 milliarder kr. Men samtidig nekter Norge markedsadgang slik at de samme landene kan produsere, selge, eksportere, tjene penger og utvikle velferd og velstand. 




Mange norske politikere er gode på sosialpolitikk. La oss derfor tenke oss en parallell: Sett at en sosialklient får beskjed fra Nav om at han kan gjøre akkurat hva han vil. Han kan lyve, stjele, bruke våpen og dop – hva som helst, men to ting må han love: Han må ikke starte egen næringsvirksomhet, og han må ikke ta lønnet arbeid. Med en slik sosialpolitikk, hvilket annet alternativ har han da enn nettopp kriminalitet, vold, dop og rus? 




Parallellen til norsk bistandspolitikk er åpenbar. I verdenssamfunnet er de fattige landene nektet adgang til de viktige markedene. Hensynet til 50 000 norske bønder veier alltid tyngre enn hensynet til 500 millioner av verdens fattigste. Dermed er de ute av stand til å utvikle produksjon og eksport i et omfang som kunne gi dem vekst og velstand i et omfang som de kunne være fornøyd med. Og miseren fortsetter tross stadig økende bevilgninger over det norske statsbudsjettet. 




I november kom Norads årvisse resultatrapport. Den viste, som Aftenposten påpekte noen dager etter, at det faktisk ikke finnes noe sammenfattende regnskap for norsk bistand eller dens resultater. Fremskrittspartiet vil gjøre noe med dette. 




Fremskrittspartiets bistandspolitikk består av to hovedelementer. Det første er at fattige land skal få bistand. Men det skal knyttes strenge krav til bistanden. Mottakerlandene må utvikle demokrati og liberale økonomiske rammebetingelser, slik at landene etter hvert frigjør seg fra avhengigheten av økonomiske tilskudd. Deretter må vi være knallharde i våre krav til bekjempelse av korrupsjon. Korrupsjon er et hinder, ikke bare for demokrati, men også for velferd og velstand og økonomisk utvikling for alminnelige mennesker. Bistand skal ikke være en permanent løsning, men hjelp til selvhjelp. 




 Utviklingspolitikken til Høyre er en politikk som fokuserer på resultater og ikke på prosenter. Jeg er faktisk glad for at denne debatten, i større grad enn normalt i det minste, fokuserer på nettopp det. For når målet er prosent eller milliarder, gir det ofte en henledning til at det er mindre behov for forbedringer og mindre behov for evaluering. Og vi trenger å prioritere. 




Når Erik Solheim i Morgenbladet 19. september 2008 om budsjettet for 2009 på hans fagområde sier at «ingenting prioriteres ned, for bistandsrammen vokser jo», er jeg grunnleggende uenig i statsrådens tilnærming. 




Høyre ønsker å prioritere. Vi prioriterer et klarere tematisk fokus, spesielt innenfor helseutdanning. Vi prioriterer et klarere geografisk fokus hvor vi fjerner Latin-Amerika helt fra den bilaterale støtten. Vi reduserer kraftig på Asia, og vi øker knyttet til Afrika. Vi stiller helt andre krav til mottakerlandene enn det som så langt har vært gjort. Det må nå bli et reelt ønske og krav om at land som beveger seg i feil retning når det gjelder både respekt for menneskerettigheter og mangel på demokrati, også opplever at norsk støtte reduseres, og likeledes at man – dersom man går i riktig retning med hensyn til demokrati og menneskerettigheter – kan få økt norsk støtte. Det siste punktet i vår prioriteringsliste går på markedsadgang. Handel er det ene virkemidlet som har hentet flest mennesker ut av fattigdom gjennom hele historien. En åpen økonomi er det fremste virkemiddel for å tilby flest mulig en velstand som er over den man har i dag. Norge kan bruke sin handelsadgang som en mulig faktor for å premiere land som går i riktig retning demokratisk. Det er også grunnen til at Høyre ønsker å fjerne flere av de begrensningene som i dag ligger på tollfri adgang til Norge. Vi håper sterkt – og arbeider også sterkt for – at vi får på plass en WTO-avtale som er klarest mulig i retning av frihandel. 




Som jeg også tok opp i en av replikkene til en av statsrådene, er antallet land som nå mottar bistand enten direkte eller indirekte fra Norge, ca. 100. Det betyr at vi når det gjelder antall land, ikke er med på en prioritering. Den samme mangelen på prioritering betyr i klartekst at våre prosjekter er vanskeligere å evaluere, og vi har mindre kontroll på måloppnåelsen enn dersom vi hadde hatt færre prosjekter, færre land og færre temaer å konsentrere oss om. 




Men jeg må trekke fram i hvert fall to eksempler på land der jeg mener bistanden burde ha vært enten redusert, fjernet helt eller i det minste vridd i forhold til det jeg nå har sagt, spesielt linket til demokrati. 




Vietnam fikk for 2008 ca. 176 mill. kr i bistand. Landet rangeres som ikke fritt på Freedom House sin rangering over frihet – ikke uventet, ettersom dette er et brutalt diktatur, et land som jeg for øvrig er blitt kastet ut av. Landet fengsler opposisjonelle og andre med fravikende meninger – også journalister og for den saks skyld mennesker som har etterforsket korrupsjon. Vietnam er en av de prototypene på land som trenger å få statuert et eksempel; dersom man har f.eks. en menneskerettighetsdialog slik den vi har, over så lang tid som ikke fungerer, må det ha en konsekvens. Konsekvensen må være, slik Høyre ser det, at vi endrer eller reduserer vår bistand. 




Det andre landet, slik Erik Solheim flere ganger har trukket fram, er et av kroneksemplene på et land med et godt styresett. Det er Tanzania. Likevel er Tanzania et land som har vært styrt av ett parti over svært lang tid. 




Jeg tar til hjertet både utenriksministerens og bistandsministerens ønske om debatt på feltet. 




 Først vil jeg takke komiteens leder for å ha lagt ned et godt arbeid med innstillingen. Jeg vil også takke debattantene så langt i dag for å ha viet forsvarsspørsmål mye oppmerksomhet i debatten. 




Det er stor politisk enighet om innretning og hovedkurs for forsvarsomstillingen, som er et av Norges største offentlige omstillingsprosjekter. Den ble innledet av Stoltenberg I-regjeringen i 2001, fulgt opp av Bondevik II-regjeringen, og videreføres nå av Stoltenberg II-regjeringen. Det er i stor grad Stortingets enighet om kursen som har gjort det mulig å lykkes med de store omstillingsgrepene og komme fram til de solide resultatene som nå foreligger. 




Vi har i dag et forsvar som er relevant, og som holder høy internasjonal standard. Vi ivaretar våre nasjonale interesser og rettigheter i nærområdene, og vi deltar i operasjoner på vegne av det internasjonale samfunn. Dette gjør vi på en utmerket måte, med kompetente mannskaper og moderne materiell. Det hadde ikke vært mulig for Forsvaret å løse sine oppgaver på en så god måte uten de store endringene i innretning, struktur og organisering som har funnet sted under flere regjeringer. 




Norge tar et aktivt og betydelig medansvar for internasjonal fred og sikkerhet gjennom operasjoner i utlandet. Jeg har på vegne av Regjeringen med glede merket meg den store politiske enigheten om vårt internasjonale engasjement. Jeg er sikker på at det har betydning for vårt personell ute å vite at de har denne støtten i ryggen. Afghanistan er den viktigste og mest krevende operasjonen. 




Jeg vil, som tidligere bebudet, minne om at Regjeringen vil komme tilbake til Stortinget om endelig innretning av Norges styrkebidrag til Afghanistan tidlig i 2010. 




Det er også viktig for Regjeringen å følge opp veteraner som har deltatt i utenlandsoperasjoner for Norge. Noen opplever en vanskelig situasjon etter endt tjeneste. For neste år styrkes deres rettigheter betydelig gjennom den særskilte kompensasjonsordningen for personell som har pådratt seg psykiske belastningsskader. Igjen registrerer jeg med tilfredshet at Stortinget også har stor oppmerksomhet på dette arbeidet. 




Flere regjeringer av ulik politisk farge deler æren for å ha sikret Norge et moderne og velfungerende forsvar så langt. Derfor ble jeg nok en smule overrasket over den kritikken som ligger i innstillingen fra enkelte av opposisjonspartiene når det gjelder tilstanden i Forsvaret. Det er ikke nytt at Fremskrittspartiet er villig til å bruke flere skattekroner, men merknader fra Høyre, og også noen ganger Kristelig Folkeparti, er noe vanskeligere å forstå i dette historiske perspektivet. Eksempelvis gjelder dette deres merknader om Hærens driftsbudsjett, et budsjett som er reelt styrket med 767 mill. kr i perioden 2006–2009. 




Regjeringen følger opp Stortingets beslutninger om Forsvaret. Det gjør vi ved at 500 av de 800 mill. kr av den planlagte bevilgningsøkningen er gjennomført ved det fremlagte budsjettet for neste år. Når vi også tar hensyn til Forsvarets egne tiltak, gjenstår det å realisere om lag en femtedel av langtidsplanens økonomiske forutsetninger ved utgangen av neste år. Iverksettelsen av langtidsplanen er dermed godt i rute. 




Bevilgningsøkningen og internt frigjorte midler er innrettet mot langtidsplanens omstillingsmål og skal bl.a. gå til økt bemanning, økt øving og trening og mottak av nytt materiell. I tillegg har Regjeringen økt bevilgningen til operasjoner i utlandet vesentlig i forhold til det langtidsplanen la opp til. 




Selv om Regjeringen så langt er godt i rute med gjennomføringen av langtidsplanen, vil det være behov for stram økonomistyring inntil omstillingstiltakene gir full effekt. Dette merkes i alle forsvarsgrener, men spesielt i Hæren og Heimevernet, der øvingsnivået er lavere enn ønsket. 




Regjeringen valgte å redusere treningen i Heimevernet i år for å få på plass de strukturelle tiltakene i langtidsplanen. Intensjonen har imidlertid hele tiden vært at øving og trening skulle øke igjen utover i perioden. Derfor har vi lagt opp til at ca. 20 pst. av områdestrukturen blir trent neste år. 




Som det fremgår av budsjettforslaget, har Regjeringen valgt å prioritere driftsnivået neste år på bekostning av investeringsnivået for best mulig å balansere utviklingen innledningsvis i langtidsperioden. En av utforingene består paradoksalt nok av at det er for mange årsverk i Forsvaret i forhold til planforutsetningene. Dette betyr ikke at antall årsverk på enkelte områder ikke må styrkes, men at vi må fordele årsverkene slik at rett person kommer på rett plass. Målsettingen er da å styrke budsjettet for materiellinvesteringer i 2011 og 2012, og å øke nivået på øving og trening. 




Forsvarets driftsbudsjett er altså styrket vesentlig, og det er med forslaget til 2010-budsjettet styrket vesentlig for annet år på rad. Med det budsjettet som behandles i dag, vil driftsbudsjettet halvveis i langtidsperioden faktisk ligge over det forutsatte nivået ved utgangen av langtidsperioden. 




På denne bakgrunn er det overraskende at det brukes så store ord om en påstått negativ tilstand for Forsvarets driftsbudsjett og kjøpekraft. Driftsbudsjettet foreslås reelt styrket med 455 mill. kr fra i år til neste år. Regjeringen foreslår et driftsbudsjett for neste år som reelt ligger 1,7 milliarder kr over Forsvarets driftsbudsjett i 2005, i Bondevik II-regjeringens siste år. Det økte driftsnivået går bl.a. til mottak av nye fly og fartøyer, økt øvings- og treningsaktivitet i Heimevernet og seiling i Sjøforsvaret. I 2009 vil gjennomsnittlig øving i Hæren være i størrelsesordenen 20 døgn. I 2003 var gjennomsnittet rundt 12 døgn. Like viktig er det at Bondevik II-regjeringen reduserte Hæren betydelig, mens Stoltenberg II har bygget opp bemanningen med rundt 50 pst. Alt i alt snakker vi om en formidabel økning av Hærens øvingsvolum under denne regjeringen. 




Det har vært mye diskusjon den senere tid om kostnadsutviklingen i Forsvaret og den årlige lønns- og priskompensasjonen. Det er imidlertid en kjensgjerning at denne kompensasjonen i flere år har ligget vesentlig over den mer kjente størrelsen konsumprisindeksen. Den kompensasjonen forsvarssektoren mottar, etter nøye beregninger i Finansdepartementet, tar altså hensyn til særskilt kostnadsvekst i forsvarssektoren. Deler av lønnskompensasjonen blir etterberegnet i lys av lønnsoppgjøret kommende år, slik at hele kompensasjonen heller ikke er reflektert i saldert budsjett. 




La meg likevel være klar på at jeg ser mange utfordringer i den pågående omstillingen. Regjeringen gjør Stortinget oppmerksom på at tekniske problemer ved Skjold-klassens framdriftssystem innebærer at leveransene vil bli noe forsinket i forhold til det som budsjettproposisjonen legger opp til. Jeg viser til eget brev til stortingspresidenten om saken. Jeg understreker at det fortsatt er usikkerhet knyttet til den oppdaterte leveranseplanen. 




For Forsvaret er det imidlertid viktigere å få en velfungerende plattform noe senere enn å få noe som ikke er fullt ut fungerende, raskest mulig. Forsvaret har planlagt å integrere nytt utstyr, bl.a. nye sjømålsmissiler, på fartøyene i 2011 og 2012. Det vil derfor uansett fremdeles ta noen år før de nye fartøyene kan utnyttes fullt ut. 




Det er også viktig for meg å poengtere at jeg tar Riksrevisjonens merknader meget alvorlig. Forsvarlig forvaltning er en selvsagt målsetting for et moderne forsvar. Det vil bli fulgt opp i 2010. 




Jeg legger altså ikke skjul på at omstillingen er utfordrende, heller ikke at enkelte prioriteringer kan oppleves som svært krevende. Totalt sett mener jeg likevel at budsjettforslaget for neste år klart og tydelig viser at Regjeringen satser på Forsvaret og følger opp de målsettingene Stortinget vedtok gjennom behandlingen av langtidsplanen. Jeg ser fram til fortsatt samarbeid om gjennomføringen av denne. Opptrappingen av forsvarsbudsjettet videreføres, og den solide starten på langtidsperiodens to første år legger til rette for å følge opp nordområdesatsingen, og å bidra med robuste og etterspurte styrker til operasjoner i utlandet. 




 Det blir replikkordskifte. 




 Jeg er enig med statsråden i at en diskusjon om hvem som hadde den beste eller hvem som hadde den dårligste forsvarspolitikken, ikke er en diskusjon som bringer oss veldig langt videre. Men det er likevel viktig å se på Forsvarets operative evne. Når det gjelder Sjøforsvaret, har vi fem nye fregatter på vei, eller delvis ankommet. Er forsvarsministeren tilfreds med den plan som nå ligger for utnyttelse av de fregattene? Eller vil forsvarsministeren komme tilbake til Stortinget med en plan for hvordan vi kan bruke dem på en mer optimal og effektiv måte? 




 Det har vært mye snakk om fregattene og deres driftskonsept. De fem fregattene som vi vil få, er planlagt med tre og en halv besetning ut fra at det ikke er planlagt for at alle fem skal gå hele tiden. Men tre bemannes, og én benyttes etter planen mer i opplæringsøyemed, og så er det lagt inn en syklus hvor den femte for så vidt vil være inne til vedlikehold og justering. 




Slik jeg ser det, er driftskonseptet presentert. Det er selvsagt også noe vi likevel vil ha til vurdering, bl.a. om det er riktig å tenke en ytterligere oppbemanning – utover tre og en halv besetning. 




 I siste utgave av Soldatnytt heter det følgende: 







«Forsvaret er, og har lenge vært en av de ti etatene med dårligst omdømme blant de 81 etatene og organisasjonene som er med i undersøkelsen. 2005 var helt klart bunnåret for både Forsvaret og Forsvarsdepartementet, men kurven viser at 2009 ikke skal bli noe særskilt bedre år.» 




Da vil jeg spørre: Hva vil statsråden gjøre for å bedre Forsvarets omdømme? 




 Slik jeg oppfatter den innsatsen som er gjort i Forsvaret de senere år, står det veldig stor respekt av den. 




Stortinget tok, sammen med daværende regjering, tak i en situasjon som ble beskrevet som at Forsvaret var i ferd med å råtne på rot. Det er blitt gjennomført en kontinuerlig omstillingsprosess i etterkant av det, og jeg ser – som jeg også gikk inn på i innlegget mitt – at det her er gjort en formidabel innsats. At denne også videreføres, tror jeg er noe av det beste Forsvaret selv kan gjøre for å forsterke og forbedre sitt omdømme. De vil selvsagt ha min fulle innsats i det arbeidet, og jeg håper å komme tilbake til Stortinget underveis i den prosessen. 




 Statsråden hadde flere referanser til krigsveteranene våre. 




Stortinget har jo vedtatt en forbedret erstatningsordning ved at man også har inkludert det såkalte objektive ansvar, hvilket i praksis betyr at erstatningene blir større. Denne ordningen trer i kraft om ca. tre uker, 1. januar. Det er utmerket. 




Det som derimot er vanskelig å forstå, er at man da skiller mellom krigsveteraner som allerede er skadd, og dem som blir det etter 1. januar – selv om vi håper det blir færrest mulig. Logisk sett burde jo ordningen være den samme for alle. 




Mitt spørsmål til statsråden er: Hvorfor har ikke mennesker som har gjort like mye for landet, som har fått de samme skadene, og som bærer byrden av det resten av livet, det samme objektive erstatningsgrunnlag? Hvorfor vil ikke statsråden gå inn for at alle typer krigsveteraner får den samme ordning? 




 Det er mange juridiske spørsmål som advokaten Michael Tetzschner og jeg kunne stå og diskutere her. 




Det er helt riktig, som det ble sagt, at den nye ordningen bygger på objektivt ansvar. Det er også grunn til å merke seg at lover normalt ikke har i seg mekanismen å gi tilbakevirkende kraft, men her får vi til en kompensasjonsordning som faktisk gjør dette mulig for dem som eventuelt har skader som er eldre enn det loven bygger på. Og at det inntrådte en ny omstendighet i 2005, da man fikk beordringsplikten for personell til internasjonale operasjoner, skal også tas med i dette bildet. 




Det er vel et retorisk poeng, som også må være gledelig for Høyre, at denne regjeringen har tatt tak i dette spørsmålet, noe regjeringen Bondevik II ikke nådde å gjøre. 




 Kjent informasjon tilsier at situasjonen i Faryab-provinsen i Afghanistan, der de norske styrkene befinner seg, sannsynligvis vil eskalere til det verre i løpet av budsjettåret. På bakgrunn av denne kjente informasjonen har USA besluttet å sende 30 000 tilleggsstyrker, og NATO-alliansen får på plass en styrkeøkning på 5 000–7 000 personell. 




Regjeringen sa nei til NATO-sjefens primærønske under hans Oslo-besøk, hvor han ba om å få på plass et styrket norsk troppebidrag og sivilt bidrag. Vil ikke Norges nei åpenbart svekke sikkerheten til norsk sivilt og militært personell i Faryab-provinsen i budsjettåret? 




 Jeg føler meg trygg på at en balansert innsats, slik Norge yter i Afghanistan både sivilt og militært, er rett vei å gå. På militær side har vår innsats høstet stor anerkjennelse. Vår innretning av innsatsen med større vekt på mentorering, trening og opplæring av afghanske styrker følges nå faktisk også opp i ISAF-regi. Vi gjorde også tilpasninger, ikke minst i lys av sikkerhetssituasjonen, for en tid siden. Vi har også ønsket å vurdere eventuelle behov for tilpasning, bl.a. i lys av USAs annonsering av nytt bidrag. Vi bidrar med betydelige ressurser av høy kvalitet og vil fortsette med det. Og som bebudet, kommer jeg også tilbake til Stortinget med en proposisjon om vår innsats i 2010. 




 La meg bekrefte overfor statsråden at Kristelig Folkeparti ønsker å samarbeide om gjennomføringen av langtidsplanen, ut fra den stilling vi tok til planen da den ble behandlet her i Stortinget. Men vi kommer til å gjøre det med et kritisk blikk, fordi vi ikke er like overbevist som statsråden om at den bevilgningen som foreslås i dag, er tilstrekkelig til å holde et ønsket drifts- og øvelsesnivå. 




Mitt spørsmål til statsråden går på forholdet til veteraner fra internasjonale operasjoner. Kristelig Folkeparti er glad for at vi har fått hele komiteen med på en merknad som peker på behovet for en bedre oppfølging av veteraner som får senskader. Komiteens flertall støtter en merknad om at bevilgningen til veteranorganisasjonen for skadde i internasjonale operasjoner bør styrkes. De som med risiko for eget liv har stilt opp for Norge, bør oppleve at vi stiller opp for dem. Derfor er mitt spørsmål om statsråden vil sørge for en større undersøkelse når det gjelder skader blant veteraner i internasjonale operasjoner, og om hun vil følge opp flertallsmerknaden om en økt støtte til SIOPS. 




 Jeg kan love representanten Høybråten at veteraner vil ha stor oppmerksomhet fra min side. Som oppfølging av den saken som var til behandling i Stortinget, vil vi i departementet nå utarbeide en handlingsplan. Den vil selvsagt bygge på både erfaring og innspill fra organisasjonene, så vel som på hva vi allerede har identifisert av tiltak. SIOPS vil være en viktig samarbeidspartner for oss. 




Jeg har også bebudet at i det nordiske forsvarsministersamarbeidet vil veteranspørsmål være av de sentrale spørsmål i kommende år når jeg har formannskapet på vegne av Norge – og der vil igjen et samarbeid med veteranorganisasjonene stå sentralt. 




 Replikkordskiftet er omme. 




 Norge er et lite land i en tett sammenvevd verden. Vi må alltid huske på at folk flest bor i India og i Kina. Globaliseringen er svært positiv for oss. Vi er en av verdens vinnere på grunn av globaliseringen, ikke på tross av den. Den har gitt oss adgang til viktige markeder for vår eksportindustri, den gir større kulturell forståelse, og den har gitt oss billig import av forbruksvarer og tilgang på arbeidskraft gjennom arbeidsinnvandring, spesielt gjennom EØS – for å nevne noe. 




Verden er inne i en svært alvorlig finanskrise, og finanskrisen påvirker også utenrikspolitikken på flere måter. Behovet for sterkere kontroll med finansmarkedene er åpenbart, og viljen er til stede, bl.a. i EU. Store budsjettunderskudd under finanskrisen i veldig mange land fører også til kutt i mange nasjoners budsjetter. Norge er på mange måter et unntak. Finanskrisen er derfor et svært godt eksempel på hvordan det globale og det nasjonale er to sider av samme sak. 




I dag er nordområdene Norges viktigste strategiske satsingsområde når det gjelder utenrikspolitikken. Det er mange grunner til det. Klimaendringene er veldig synlige i nord. Nordområdene har trolig store olje- og gassressurser og noen av verdens rikeste fiskeriressurser. 




Når smeltingen av isen åpner for nye og kortere internasjonale transportveier mellom Stillehavet og Atlanterhavet, som er for kaldt for pirater, venter nye utfordringer og muligheter i området. 




Vi har en aktiv politikk i nordområdene. Både et styrket samarbeid med Russland og våre nordiske naboer gjennom Barentssamarbeidet og det arktiske samarbeidet, er svært viktig for Norge. Likevel er det menneskene som lever i nord, og som lever i og med ressursrikdommen, som best av alle ser resultatene av innsatsen. 




Barentsregionen er i realiteten i ferd med å bli ett arbeidsmarked. Framtiden i nord innebærer økt aktivitet både på norsk og på russisk side. Fra 3 000 grensepasseringer mellom Norge og Russland i 1990 reiser det i år nesten 110 000 over den norsk-russiske grensen. Pådriverne bak er bl.a. norske bedrifter med mangel på arbeidskraft, som vil ansette russere, men flere norske bedrifter engasjerer seg nå i Russland. Bare i Murmansk, har jeg hørt, er over 20 norske selskaper etablert. 




Det er viktig med et enklere regelverk for grensekontroll med Russland i nord. Norge er nå i forhandlinger med Russland om en ordning for lokal grensetrafikk, noe som vil gjøre at befolkningen i grenseområdene – innenfor 30 km på hver side – kan krysse grensen uten visum. Jeg håper vi lykkes med det. 




Etter at Regjeringens nordområdesatsing ble lagt fram i forrige periode, er bevilgningene til den økt med 1,5 milliarder kr. I 2010 øker vi bevilgningen med nye 550 mill. kr. Det gir rom for sju langsiktige, strategiske satsingsområder som involverer de fleste departementer. Utover dette kommer flere sektorsatsinger, som f.eks. Nasjonal transportplan og Forsvarets langtidsplan, hvor nordområdene prioriteres. 




Kanskje enda mer enn målt i kroner og øre har det politiske initiativet som lå bak Regjeringens nordområdesatsing, skapt resultater. Vår plass som lederland når det gjelder utviklingen i nord, er styrket. Det er ingen selvfølge, men det er viktig for oss. Forståelsen for behovet for et sterkt norsk og internasjonalt fokus og samarbeid i nord er etablert og forankret både nasjonalt, gjennom bred tilslutning i Stortinget, og internasjonalt, gjennom et utstrakt internasjonalt samarbeid, ikke minst gjennom flere prosjekter. 




Både EU og USA har lagt fram sine nordområdestrategier med planer om et sterkere engasjement. Russland har også slike planer. Senest i går ble Council conclusions on Arctic issues vedtatt av EUs utenriksminstre. De konkluderer her med at en EU-politikk for Arktis skal være basert på den internasjonale havretten – et viktig gjennomslag for Norge. Rådet åpner også for å etablere et arktisk informasjonssenter i EU. Den internasjonale interessen for Arktis og verdens nordligste regioner vil bare fortsette å øke. Regjeringens ambisjon er å ligge i forkant av denne utviklingen. Det er et standpunkt vi i Arbeiderpartiet selvfølgelig støtter. 




For å lykkes med dette må arbeidet være en del av dagliglivet for ethvert departement. Arbeidet må koordineres godt. Studieturer og besøk for norske og utenlandske målgrupper må fortsatt tilrettelegges. Det er mange som trenger kunnskap om det som foregår i nord. Dette arbeidet forsterkes neste år, og omdømmearbeidet styrkes, bl.a. gjennom utenriksstasjonene våre. Det er viktig. 




Kystvakten driver oppsyn med fartøy og forhindrer ulovlig fiske i nord, og har blitt styrket i de siste årene bl.a. ved å øke antall seilingsdøgn. Overfisket av torsk er gjennom dette redusert med 60 pst. 




Innfasingen av nye fregatter vil styrke Norges militære kapasitet i nord. På slutten av 1990-tallet var norske jagerfly på vingene for å følge russiske fly tre–fire ganger. I fjor økte dette til 87 russiske fly. I valget av kjøp av norske kampfly har evnen til å overvåke, patruljere og utøve suverenitet over store havområder vært viktige krav til flyene. Dette betyr også svært mye i et nordområdeperspektiv. 




 Som saksordfører for Svalbard-budsjettet vil jeg knytte noen ord til det. 




Svalbard er naturligvis for Norge en helt sentral del av nordområdene. Forvaltningen av Svalbard er basert på Norges fulle og uinnskrenkede suverenitet over øygruppen, noe som er slått fast helt klart i Svalbardtraktaten fra 1920. Målene for norsk svalbardpolitikk har ligget fast i lang tid og danner grunnlaget for en stabil og forutsigbar myndighetsutøvelse for denne øygruppen. Norge har et betydelig ansvar for å sikre fred, stabilitet, vern av villmarksmiljøet og en ansvarlig ressursutnyttelse og forvaltning på Svalbard. 




Norge kan i kraft av sin suverenitet gjøre all lovgivning for fastlandet gjeldende også for Svalbard så lenge lovgivningen ikke strider mot Svalbardtraktatens bestemmelser. Ett eksempel på dette kan være at EØS-avtalen ikke gjelder på Svalbard, og at det derfor oppstår andre regler for Svalbard enn for Fastlands-Norge. 




Budsjettinnstillingen viser at norsk svalbardpolitikk er bredt politisk forankret her i Stortinget. Det viser også det at vi går samlet inn for en styrking av budsjettet på 17,1 mill. kr, altså 7,4 pst. økning i forhold til 2009-budsjettet. Vi har tidligere behandlet en melding om Svalbard i Stortinget, som også slo fast en bred politisk enighet om framtiden. 




Ingen som besøker Svalbard, kan unngå å bli slått av den mektige villmarksnaturen på denne øygruppen. Svalbard representerer en naturarv og en kulturarv som norske myndigheter har et særskilt ansvar for å bevare. Et av hovedmålene med svalbardpolitikken er å bevare den unike villmarksnaturen. I hovedsak er miljøtilstanden på Svalbard i dag svært god. 




Norge har lange tradisjoner innen polarforskning, særlig i Arktis, og regnes som en tung forskningsnasjon også på dette feltet. De siste tiårene er det investert store ressurser i infrastruktur for forskning og utdanning, både i Longyearbyen og i Ny-Ålesund. Dette legger til rette for at Svalbard skal kunne styrkes som internasjonal forskningsarena. En videre prioritering av forskning relatert til Arktis har bred støtte. 




En robust tilstedeværelse har vært og er et viktig virkemiddel i norsk svalbardpolitikk. Kulldrift har gjennom lang tid vært avgjørende for den norske bosettingen i Longyearbyen. Fremdeles har kulldriften avgjørende betydning for at Longyearbyen er et godt utbygd familiesamfunn, og uten kulldrift ville bosettingen vært langt mindre i omfang, og trolig i variasjon – iallfall gjelder det antall nordmenn på Svalbard, ettersom det etter gjeldende regler ikke uten videre kan legges begrensninger for andre lands kulldrift og bosetting. 




Men selv om kulldriften har vært og er viktig, har også andre næringer tatt seg opp. Den veksten som reiseliv har hatt som basisnæring, avspeiles i at antall gjestedøgn har steget fra knapt 20 000 i 1991 til over 86 000 i 2007. Reiselivsvirksomheten i sårbare områder krever både kunnskap hos aktørene og regulering fra myndighetenes side. 




Det meste av veksten i aktivitet og folketall på Svalbard kan relateres til Longyearbyen. Tettstedet ved Isfjorden har de seneste ti årene hatt en betydelig vekst i befolkningen. Per 31. desember 2008 var det registrert 2 018 innbyggere bosatt i Longyearbyen. Nå støter samfunnet mot en kapasitetsgrense med hensyn til lokal infrastruktur. 




En vekst tilsvarende den i de siste ti årene kan man ikke regne med framover, og en ytterligere vekst i befolkningen vil utløse behov for store investeringer. 




Utenriks- og forsvarskomiteen viser i innstillingen til at det arktiske landskapet er sårbart, og det er viktig at det tas hensyn til denne sårbarheten ved en videre satsing på næringsutvikling og reiseliv. Disse hensyn må balanseres mot det generelle ønsket om en stabil familiebosetting. 




En god svalbardpolitikk krever koordinert innsats fra flere departementer. Koordineringen av denne innsatsen er viktig, og det er helt nødvendig for å få en god ressursutnyttelse i samsvar med de generelle politiske og de mer spesifikke miljøpolitiske målsettingene. 




Men aktivitet på nærmere 80 grader nord stiller både mennesker og utstyr på en prøve. Denne budsjettinnstillingen viser at et samlet storting ønsker å legge til rette for en god forvaltning der utvikling og aktivitet er tilpasset de spesielle utfordringene som Svalbard-samfunnet står overfor i framtiden. 




 De talere som heretter får ordet, har en taletid på inntil 3 minutter. 




 Sex er politikk. Sex er til alt overmål også utenrikspolitikk. 










Når kvinner ikke får bestemme over egen seksualitet, da er sex politikk. 







Når tidlig ekteskap og graviditet setter en stopper for mange jenters skolegang, da er sex politikk. 







Når nesten fem millioner kvinner hvert år får helseskader fordi det ikke er ordnede forhold for å ta abort, da er sex politikk. 




Derfor er arbeidet for seksuell og reproduktiv helse en viktig del av Regjeringens innsats for likestillingsarbeid internasjonalt. Seksuell og reproduktiv helse handler om graviditet, fødsel og seksuelt overførbare sykdommer, om vern mot overgrep og tilgang på prevensjonsmidler. 




Jeg er stolt over at tusenårsmål 4 og 5 om mødre- og barnehelse er prioriterte områder for oss – og jeg er glad for Regjeringens forslag om å videreføre det kraftige løftet i innsatsen for kvinner og for likestilling i utviklingssamarbeidet. 




Jeg har merket meg at Fremskrittspartiet i den offentlige debatten stadig sier at de vil bekjempe kjønnslemlestelse, tvangsekteskap og kulturelle tradisjoner som svekker kvinners selvstendighet. Da forundrer det meg at de ikke prioriterer arbeidet mot dette høyere i utenrikspolitikken. 




Tror Fremskrittspartiet at menneskerettighetene først og fremst er forbeholdt norske kvinner? Eller tror de at markedskreftene vil informere kvinner i land med konservative tradisjoner om de seksuelle rettighetene de har? Tror de at handel eller økt handel vil redusere tvangsekteskap? 




Når Fremskrittspartiet vil redusere utenriksbudsjettet med mer enn en tredjedel, kan man ikke unngå at de også reduserer arbeidet som sikrer kvinner i andre deler av verden de privilegiene norske kvinner har: retten til utdannelse, retten til å bli hørt og retten til å forme sitt eget liv. 




På vårt storting er 39,6 pst. av representantene kvinner. I verdens forsamlinger utgjør kvinner bare 17 pst. 




Fremskrittspartiet kutter i penger som går til å sikre andre kvinner de rettighetene som har gjort det mulig for meg å stå her i dag og for representanten Siv Jensen å bli leder for Fremskrittspartiet. 




I løpet av de siste fire årene har omfanget av kvinnerettet bistand økt med 2,4 milliarder kr. Kvinnerettet bistand har også økt fra 20 pst. til 30 pst. av hele bistandsbudsjettet. 




Kvinners rettigheter er et mål i seg selv og samtidig en forutsetning for å nå andre utviklingspolitiske mål. 




 Jeg trodde som fersk stortingsrepresentant at det var vanlig at vedtak fattet her i Stortinget ble iverksatt av departementene. Det er derfor med stor undring jeg har merket meg uklarhetene rundt innføringen av den nye sesjonsordningen i Forsvaret. 




Det har vært lagt stor prestisje i prosjekter for å forbedre dagens sesjonsordning, som har veldig mange svakheter. En ny ordning skulle sørge for bedre selektering og rekruttering til Forsvaret, men nå velger Regjeringen å innføre en prøveordning på grunn av manglende vilje til å prioritere innenfor sine egne vedtatte satsinger. 




Det bør i alle fall være et stort nederlag for nylig avgåtte forsvarsminister Anne-Grete Strøm-Erichsen å se at såpass gjennomarbeidede og klare tiltak nå blir oversett av dagens regjering. 




Vi har vært vitne til litt vernepliktsromantikk fra representanten Vedum i dag. Forsvarsministeren nevnte ikke våre 7000–8 000 vernepliktige soldater som er inne til tjeneste hvert år, med ett ord i sin tale til Stortinget. Men jeg har lyst til å fokusere på dem som gjør en strålende innsats hver eneste dag. 




Det har lenge vært snakk om statusheving av verneplikten for dem som er inne til førstegangstjeneste. Det er derfor med stor undring jeg ser på forslaget til dagens budsjett, der ikke et eneste ord om dette er nevnt. Det undrer meg også at tillitsmannsordningen i Forsvaret og Forsvarsstaben har utarbeidet 55 tiltak, som de leverte videre til politisk hold, og at ingen av disse tiltakene er nevnt i statsbudsjettet med et eneste ord. 




Jeg tror at hvis dagens verneplikt skal overleve, er vi avhengige av at vi har motiverte soldater, at de har en meningsfylt tjeneste, og at de faktisk blir godtgjort på en måte som er verdig i 2009. 




Dagens vernepliktige fortjener klare mål, slik som tidligere forsvarsminister Kristin Krohn Devold satte seg i 2005. Hun sa at dem skal vi nå, når det gjelder statusheving og godtgjøring til de vernepliktige soldatene. Budsjettforslaget fra Regjeringen er av soldatene betegnet som komisk, og da bør det være grunn til å se ekstra nøye på hva man prioriterer når det gjelder vernepliktige soldater. Jeg konstaterer, sammen med Høyre og med både soldater og offiserer i det norske forsvaret i dag, at Regjeringen dessverre har feilet også på dette området. 




 Når vi lytter til debatten om det som er Fremskrittspartiets tilsynelatende krav til faktorer som skal være til stede i mottakerlandene av bistand når det gjelder grad av demokrati, antikorrupsjon og respekt for menneskerettighetene, høres det ut som vi i framtiden, for å være på den sikre siden, bør begynne å yte bistand kun til Sverige og Danmark – og det bare kanskje. 




Bistand er i seg selv et risikoprosjekt, men bistand virker. Det store paradokset i bistandsverdenen er nettopp det at de folkene som trenger utviklingsarbeidet vårt mest, er de folkene som bor i de landene med de regimene som er aller minst demokratiske, som ofte er verstinger når det gjelder å bryte menneskerettigheter, og når det gjelder korrupsjon. 




Jeg synes det er utrolig flott at det er dagens regjeringspartier som tør å ta de tøffe diskusjonene om hva som skaper utvikling, samt å komme med de nye grepene for å bidra der vi best kan bidra. Vi har aldri hatt så mye debatt om innretningen på og effekten av norsk bistand som de siste fire årene. 




Alle som er opptatt av effektivitet og bistand, bør merke seg Paris-erklæringen, og hva den sier om bygging av statsstrukturer og lokalt eierskap, og hva den peker på av effektive virkemidler i bistandspolitikken. Da sikter jeg til det punktet som Fremskrittspartiet i år igjen har brukt mye merknadsplass på å kritisere – budsjettstøtte. Budsjettstøtte er et viktig virkemiddel for nettopp å ansvarliggjøre mottakerlandenes myndigheter, slik at de tar ansvar for egen utvikling. Den er viktig fordi den støtter opp under landenes egne prioriteringer. Den involverer parlamentene, og når den virker – og det gjør den som oftest – fører den til mer åpenhet rundt budsjettforvaltningen som følge av de kravene man stiller sammen med støtten. Det budsjettstøtten gjør, er nettopp å sørge for at utviklingslandene selv har hendene på rattet i arbeidet med fattigdomsbekjempelsen. 




Internasjonale evalueringer viser også at budsjettstøtten er risikabel, men den virker. Den har store positive effekter. Derfor er det et paradoks at de partiene som her hevder at effektivitet er viktigere enn mengde bistand, samtidig kutter og avviser et av de viktige midlene for å oppnå nettopp lokal forankring, ansvarliggjøring og langsiktig utvikling. Det er resultatene av bistanden som teller. Derfor er jeg også glad for at det er dagens regjering som tør å prioritere, som tør å satse på de virkemidlene som internasjonale evalueringer sier at har stor effekt. 




 Nå skal jeg endelig få lov til å ha min egen hatt på. 




Ytringsfrihet er noe vi her i Norge tar for gitt, og jeg tror nok ikke alle helt har tatt inn over seg at ytringsfrihet ikke er selvskreven rundt om i verden. I mai i år ble Norge valgt inn i Menneskerettighetsrådet sammen med bl.a. Kina, Russland og Cuba. Å ha sete i Menneskerettighetsrådet forplikter, og vi må ikke på noen måte bli unnfalne selv om vi sitter i rådet. Fremskrittspartiet forventer at Norge klart og tydelig sier fra om brudd på menneskerettigheter. 




På verdensbasis har hittil i år 68 journalister blitt drept. Av disse er 50 drept i eget land av politiske årsaker. Drap på journalister forekommer i Asia, i Afrika, i Latin-Amerika og i Europa. Så dette er et utbredt fenomen. Dessverre er det en økning i drap på journalister fra i fjor på 50 pst., noe som det er god grunn til å bekymre seg over. Å bli drept på grunn av sine meninger og sin vilje til å formidle til befolkningen, altså utøve sitt yrke, er fullstendig uakseptabelt. I tillegg til de drepte kommer de mange hundre som sitter i fengsel og tortureres, eller de som bor i sine hjem, men som trues til stillhet. 




Fra hjemmesiden til CPJ, Committee to Protect Journalists, eller komiteen for beskyttelse av journalister, viser man til at 136 journalister sitter i fengsel verden over, og der land som nettopp Kina, Iran, Cuba og Eritrea topper listen. Flere av disse landene er også medlemmer av Menneskerettighetsrådet. Men også land som Aserbajdsjan, Russland og Egypt står på denne listen. Dette kan vi ikke godta, og jeg håper at vi fra Norges side er klare og tydelige på at dette kan vi ikke akseptere. 




Vi må i alle fora vi er i, og hvor menneskerettigheter er et tema, ta opp nettopp retten til ytringsfrihet. Jeg har besøkt land som Ukraina og Russland, hvor jeg har møtt opposisjonell presse og deres journalister som forteller at de føler seg overvåket og forfulgt. 




Det kan se ut som om Menneskerettighetsrådet i altfor liten grad bryr seg om å hegne om ytringsfriheten, men isteden inngår kompromisser som har til hensikt å begrense ytringsfriheten til fordel for religion. Skal Menneskerettighetsrådet ha legitimitet, må det nå rette sitt fokus på det som er viktig, nemlig beskyttelse av de grunnleggende menneskerettighetene. 




Fremskrittspartiet forventer at Norge ikke blir en del av disse kompromissene, men at vi tør der andre tier. Det er slik man får respekt og integritet. 




 Denne våren behandlet Stortinget to viktige dokumenter i forhold til våre veteraner og vernepliktig personell. Det var Ot.prp. nr. 67 for 2008–2009 og St.meld. nr. 34 for 2008–2009. Disse to viktige dokumentene omhandlet hvilket ansvar vi har, og at vi helt klart måtte synliggjøre hvilket ansvar Forsvaret har for personellet. Det var ulike drøftinger man gjorde i disse dokumentene, og man foretok en helhetlig gjennomgang av tiltak og ordninger man kunne etablere for personellet. 




Hva gjelder det så? Jo, det gjelder det ansvaret som påhviler samfunnet, Forsvaret og landets myndigheter når vi sender våre kvinner og menn ut på et krevende oppdrag nå i konfliktområder. 




Vi må også erkjenne at vi ikke har vært gode nok på dette området, og at mange veteraner ikke har fått ivaretatt sine rettigheter på en skikkelig og god måte. Ser vi på hvor mange som etter annen verdenskrig har vært ute i Norges tjeneste, dreier det seg om ca. 120 000 menn og kvinner. Det er nå i år mellom 700 og 900 befal, vervede og soldater ute til enhver tid. Det betyr at mellom 1 200 og 1 600 personer vil delta i operasjoner der Norge har et bidrag i år. 




Hvis vi ser på den internasjonale situasjonen, så vil det ikke bli mindre av dette i framtiden. Men den daglige innsatsen de gjør, har sin pris, og det koster å sette egen sikkerhet på spill fordi man ønsker å gjøre en innsats for samfunnet. Det koster å være borte fra dem man er glad i, og det koster å møte et samfunn som er herjet av krig og konflikter, og møte enkeltmennesker som alle har sin egen historie. Da er det ikke minst viktig at vi er stolte over den innsatsen disse soldatene gjør. Det er risikofylte oppdrag for å skape fred og stabilitet der ute, og det bidrar også til trygghet og sikkerhet for oss her hjemme. 




Jeg er nå særdeles glad for at Regjeringen, som ikke minst statsråden har gitt uttrykk for i dag, nå tar dette skikkelig og grundig og også følger opp det som Stortinget tidligere har sagt. Vi har tatt tak i spørsmålet, og som forsvarsministeren også sa nå, er man i full gang med å gjennomføre handlingsplanen og se på de rettighetene som må styrkes på dette området. Vi har forpliktelser når vi ber den norske oppvoksende befolkning om å gå ut og gjøre en innsats for fedrelandet, for demokratiet og for fred og sikkerhet. 




 Det er en interessant debatt som veksler mellom Midtøsten, Afghanistan, Olavsvern og de mer hjemlige deler av kongeriket vårt. Men det er vel slik det er blitt når vi skal samle utenriks- og forsvarspolitikk i én hatt. 




Forslaget til forsvarsbudsjettet for 2010 er i samme størrelsesorden som økningen i trygdebudsjettet fra 2009 til 2010. Det er bekymringsfullt – og det sier litt om utviklingen i velferdssamfunnet vårt. Forsvarsbudsjettets andel av det totale budsjettet har stadig vært synkende. Dette skjer samtidig som forsvarsmateriell har hatt en langt høyere kostnadsutvikling enn annet materiell. Det var godt å høre at forsvarsministeren la vekt på dette i sitt innlegg. 




Forsvaret har vært igjennom en mer eller mindre sammenhengende endringsprosess i de siste 20 årene. Mye av denne endringen har vært nødvendig for å oppnå en effektiv struktur. Nå er denne endringsprosessen kommet så langt at enkelte begynner å stille spørsmål ved om vi kan opprettholde alle forsvarsgrenene. Man nærmer seg en kritisk masse i størrelse. Alle disse endringene har vært en stor utfordring og belastning for personellet i Forsvaret. Jeg vil derfor påstå at vi nå er kommet dit at det er behov for et kraftig løft i bevilgningene til Forsvaret. Det som bekymrer meg aller mest, er midler til å trene og øve. Det hjelper lite med godt materiell hvis vi ikke har penger til å øve og vedlikeholde. 




Jeg skulle gjerne ha kommentert en rekke av områdene i Forsvaret, men innenfor en taletid på tre minutter må jeg begrense meg til ett av dem, og det er Heimevernet. 




Det var en enstemmig forsvarskomité som ved behandlingen av Langtidsplan for Forsvaret 2009–2012 forutsatte at den vellykkede kvalitetsreformen i Heimevernet skulle videreføres, og understreket den avgjørende viktigheten av at HVs avdelinger holdt et tilfredsstillende trenings- og øvingsnivå. I år er ingen av HVs forsterknings- og oppfølgingsstyrker, de såkalte FO-styrkene, øvet, en styrke som skulle ha vært på 40 000 mann. I budsjettet for 2010 er det lagt opp til at kun 20 pst. av styrken skal øve. Dette er for dårlig. 




Generalinspektøren for Heimevernet sier i sin årsrapport at HV ikke vil kunne tåle flere år med svært begrensede ressurser. Da vil kvalitetsreformen stoppe opp. 




Da man la ned Heimevernets utdanningssenter Værnes, var intensjonen at utdanning av befal og mannskaper skulle bli ivaretatt gjennom forsvarsgrenene, altså gjennom Hæren, Sjøforsvaret og Luftforsvaret, og gjennom et eget HV-utdanningssenter for befal i Porsangermoen. Det viser seg nå at de andre forsvarsgrenene ikke greier sine forpliktelser, og som forventet synker nå antall HV-soldater for hvert år. Dette gjelder særlig mannskaper fra landsbygda, da det der er mindre styrker å ta av. 




Mange er i dag bekymret for at det gamle valgspråket for HV, som var «Over alt, alltid!» blir til Her og der, nå og da. Det er en lite hyggelig utvikling, som bekymrer særlig oss i Høyre. 




 Regjeringen svikter sine forpliktelser når den ikke bevilger nok til Forsvaret til at det kan øves, til at det kan flys, og til at det kan seiles tilstrekkelig. 




Norge må ha et nærværende forsvar i de havområdene som ligger under norsk jurisdiksjon. Suverenitetshåndhevelse er en del av folkeretten, og rettigheter kan gå tapt om de ikke håndheves. Også uavklarte interessekonflikter i forhold til en nabostormakt tilsier en klarhet i signaler. Fravær av eller redusert operativ forsvarsevne gir gale signaler. 




Også den russiske militære aktiviteten i luftrommet, som i løpet av noen få år har nådd samme nivå som under den kalde krigen, gir grunn til bekymring. Ved flere anledninger har så mange som 13–14 russiske bombefly, tankfly, jagerfly og overvåkingsfly vært på vingene på grensene til dansk, norsk og britisk territorium. Det er snakk om koordinerte aksjoner med en styrke som evner å utføre en komplisert og ressurskrevende operasjon. Russland har gjenopptatt praksisen fra sovjettiden ved å sende sine bombefly på oppdrag utenfor eget territorium. 




Statssekretær Barth Eide har karakterisert dette som «den mest omfattende russiske flyaktiviteten vi har sett siden den kalde krigen. Det er større formasjoner, de flyr hyppigere og lenger vest og har øvd på levering av strategiske våpen, så det er en merkbar endring». 




Jeg legger til grunn at Barth Eide snakker på vegne av Regjeringen også i denne saken. Når Regjeringen vurderer trusselbildet som mer urovekkende enn tidligere, er det til å forundres over at Forsvaret ikke settes i bedre stand til å løse vitale oppgaver. Kan det være hensynet til SV som dirigerer dette? 




Høyre har foreslått å styrke Sjøforsvaret og Luftforsvaret med 125 mill. kr hver. Øvelses- og aktivitetsnivået ville da blitt hevet over et kritisk minimum og brutt trenden som nå fører til at kompetanse og operativ evne forvitrer fra år til år. Et forsvar med forsvarsgrener på slitebasis reduserer evnen til å gjennomføre kompliserte operasjoner. Sjøforsvaret og Luftforsvaret er brakt i en situasjon der de på tross av nyanskaffet materiell ikke har nok til å bemanne, trene, øve og operere som påkrevd. 




Vi får tro at vårt verdenshjørne ikke får mer alvorlige konflikter enn vi kan løse på fredelig måte. Men Norges evne til å motstå press er både basert på et militært og politisk samarbeid med dem som står oss nærmest. Forholdet til NATO er grunnleggende, men overfor politisk press er det i tillegg best med et forpliktende politisk fellesskap med Europa. I Norden, som til dels er splittet forsvarspolitisk og utenrikspolitisk, ville det største enkeltbidrag til fred og stabilitet i vår del av verden være at Sverige og Finland blir med i NATO, og at Norge blir med i EU. 




Det rød-grønne prestisjeprosjektet, der Arbeiderpartiet må kompromisse med SV, gir et svakere forsvar enn påkrevd. 




 I dag har Oslo-studentene kåret årets diktator. Over 4 000 studenter ved Universitetet i Oslo har stemt, og den suverene vinner – hvis vi kan kalle det det – ble Irans øverste leder, Ayatollah Ali Khamenei. Det er en god måte, mener jeg, som Oslo-studentene har valgt for å rette fokus mot undertrykking, menneskerettigheter og kampen som nå føres, ikke minst i gatene i Teheran, av modige studenter og andre demonstranter som kjemper for sin rettmessige frihet, en frihetskamp som jeg håper Norge støtter på ulikt sett. 




Så noen kommentarer til debatten. Jeg har først behov for å si at jeg synes det var to glimrende innlegg som Laila Gustavsen og Tore Nordtun holdt om Arktis og Svalbard. Det var viktige ting som ble sagt. 




Som vanlig har Fremskrittspartiet fått mye oppmerksomhet knyttet til sine kutt og endringsforslag. Det er vi vant til, og vi synes også det er positivt at vi får den oppmerksomheten. Så er det ingen som har nevnt vår betydelige økning – synes vi selv – på 100 mill. kr til nødhjelp og humanitær bistand. Derfor benytter jeg anledningen til å nevne det. 




Representanten Tajik tok tak i våre kutt i bistanden rettet mot kvinner. Nå har vi også her i denne debatten tatt opp kvinners situasjon. Jeg vil jo poengtere at det at man har gode intensjoner, det at vi alle er enige om at kvinner mange steder i verden, også i Norge, fortjener et likeverdig liv og et bedre liv, ikke gjør at man med penger til forskjellige land og til forskjellige tiltak løser disse utfordringene. Når den norske regjering velger å sette på hold bistand til Nicaragua, så har i hvert fall jeg forstått det slik at det bl.a. handler om at den nicaraguanske regjering ikke behandler kvinner på en likeverdig og positiv måte, ikke minst i forhold til abortlovgivning, som har vært et tema her tidligere i dag. Så den norske regjering bruker jo presset med å kutte i bistand som et virkemiddel. 




Det å tro at mer penger automatisk løfter kvinners status, er etter min mening en feilkobling, men selvfølgelig: Dette er så alvorlige utfordringer at vi er forpliktet til å ta dem på alvor. Vi skal være de første til å være med i en konstruktiv diskusjon om hvorvidt det er penger som virkelig løser utfordringene. Når vi er inne på et bistandsbudsjett på over 18 milliarder kr, betyr jo ikke det at vi har nedprioritert alle tiltak knyttet til dette, tvert imot. 




 Ingen sak i norsk utenrikspolitikk kan være viktigere enn Norges forhold til EU. Ingen politisk sammenslutning utenfor storting og regjering har større innflytelse på Norges nasjonale politikk enn EU. Likevel er sakens viktighet omvendt proporsjonal med sakens oppmerksomhet i den offentlige debatt, og dessverre også i denne sal. Derfor dette lille innlegget for å minne om at Norge er en del av Europa, selv om Europa neppe kan sies å være en del av Norge. 




Vi har stilt oss utenfor det viktigste politiske fellesskapet i vår del av verden. Dermed har vi også sagt fra oss vår del av ansvaret for utviklingen av det kontinentet vi er en del av. I realpolitikkens navn kan det kanskje forsvares å ofre solidariteten på selvråderettens alter, men det forutsetter at vi faktisk råder over oss selv, ikke at vi betaler andre for å gjøre store deler av jobben. 




Min hensikt er ikke å snakke ned EØS-avtalens fortreffelighet, den er vi enige om, men å reise legitime spørsmål om avtalens tilstrekkelighet. Vi er i praksis medlem av EU, med fire unntak: fisk, landbruk, euro og medbestemmelse. Mange av eksportnæringene ønsker seg sikkert euro i disse dager, men for representantene i denne sal bør det være mangelen på medbestemmelse som bekymrer. 




Det bør bekymre at betydelige deler av rammevilkårene for norske kommuner, norsk næringsliv, norsk justispolitikk, norsk klima- og miljøpolitikk ikke avgjøres på Stortinget, men i Brussel. Det bør bekymre at forsvarsministeren ikke kan delta på møter som legger rammer for hvordan norske soldater i EU-operasjoner kan brukes. Det bør bekymre at Norge har trukket ut sin eneste nasjonale ekspert i Europaparlamentet, som attpåtil satt i den eneste komiteen som vi kan være helt sikre på at for det meste er EØS-relevant, nemlig indre marked-komiteen. Det bør bekymre at EUs ønske i stadig større grad er å samordne en felles utenriks- og sikkerhetspolitikk, som i praksis vil kunne danne en sterk blokk innenfor NATO-alliansen og en klarere stemme utenfor. For et land som hviler sin sikkerhetspolitikk på medlemskap i NATO og utenforskap i Europa, er det ikke nødvendigvis en god utvikling. Ikke minst bør det bekymre at vi stadig har debatter og meninger om viktige EU-direktiver som er vedtatt flere år tidligere, og som i realiteten er sendt oss mer til orientering enn til votering. 




Dette er ikke min bekymring alene. Norges EU-ambassadør er også bekymret for om EØS-avtalen er tilstrekkelig for å ivareta norske interesser i møte med et mer dynamisk og demokratisk EU. 




EØS-avtalen er god, men den er ikke god nok. Det vi får, er innpass på det indre marked i Europa, og det er en rett vi ikke vil være foruten, men det vi betaler, er vår demokratiske rett til medbestemmelse over Norges utvikling og fremtid på viktige områder. Ettersom dette er en budsjettdebatt, vil jeg gjerne bemerke at det er en stiv pris å betale. 




 Mitt innlegg har særlig adresse til forsvarsministeren. 




Det var med forventing jeg konstaterte at Regjeringen i sin tiltredelseserklæring – Soria Moria II – konkret løftet frem en samling av Forsvarets IKT-tjenester på Jørstadmoen, og jeg siterer: 







« (…) i størst mulig grad samle IKT-ressursene i Forsvaret i tråd med langtidsplanen og innstilling S nr 318 (2007-2008), og vil vurdere om ytterligere IKT-relatert driftsvirksomhet kan lokaliseres til Jørstadmoen.» 




Selv om dette ikke fullt ut imøtekommer Høyres mer forpliktende utgangspunkt om en full samling av IKT-tjenestene, med den styrking av IKT-arbeidet som dette ville bety, er det klart at det er et positivt signal vi vil følge med interesse i årene som kommer. 




Det er med bekymring jeg har notert at Forsvaret selv later til å bygge opp en parallell organisasjon under sjef INI i Oslo. Vi hadde en ganske opphetet debatt om dette i forbindelse med forrige budsjett, der Høyres utgangspunkt var, og er, at Regjeringen ikke fulgte opp det som var en enstemmig innstilling fra Stortinget i forbindelse med langtidsplanen. 




Jeg lar spørsmålet om Regjeringens manglende oppfølging i forbindelse med den saken ligge ved denne korsvei, men må påpeke at Forsvarets håndtering av saken fremstår som en kraftig ignorering av en klart uttrykt politisk vilje. Når Regjeringen nå tillegger denne saken så stor vekt at den konkretiseres i Soria Moria II, tar jeg det som et signal om at Regjeringen i alle fall vil følge opp med det, etter vår oppfatning, nest beste, nemlig en samling «i størst mulig grad». Spørsmålet som da melder seg, er selvsagt hva «i størst mulig grad» egentlig betyr. Uttrykket er temmelig uforpliktende og krever en utdyping. 




Jeg forventer at Regjeringen selv har en formening om hva det her blir snakk om, og at Stortinget vil bli informert om hvilken samling det legges opp til, og i hvilket tempo dette vil skje. 




Jeg håper statsråden kan kommentere dette i dag, dersom anledningen byr seg. Hvis ikke skal vi nok sørge for at det blir flere korsveier hvor vi kan diskutere dette spørsmålet, for så vidt som dette er en sak der det vil bli relativt stor oppmerksomhet fremover. 




Dette er en sak der Regjeringen har betydelig behov for å bygge tillit. Det krever klare målsettinger og politisk handling. På bakgrunn av denne sakens historie vil det også bli et politisk behov å ha et reelt innsyn i Forsvarets oppfølging og organisering av IKT-arbeidet. Det må være klart at vi fra Stortingets side ikke kan akseptere at man organiserer seg rundt det som er klart uttrykte politiske målsettinger. 




Høyres standpunkt er fortsatt full samling av IKT-tjenestene på Jørstadmoen, og en styrking av disse – og så får vi se hva Regjeringen får til. 




 Jeg ba om ordet etter å ha hørt utlegningene fra representantene Hadia Tajik og Anette Trettebergstuen når det gjelder kvinners rettigheter i en del mindre utviklede land. Det de kritiserer, er at Fremskrittspartiet har foreslått å fjerne, eller sterkt redusere, pengestøtten til en del slike land. De undrer seg over det. Det jeg synes er merkelig, er at de to faktisk tar til orde for at de verste landene skal oppmuntres ved direkte pengegaver – eller kall det budsjettstøtte – til de regimene som undertrykker. Fremskrittspartiet vil isteden stille krav til demokratiutvikling og ikke minst krav til fremskritt når det gjelder likestilling og kvinners rettigheter, i de landene det gjelder, altså ta pengene fra makthaverne. Da svekkes de mest korrupte diktatorene, og vi kan komme litt videre. Jeg kan i hvert fall ikke se noen eksempler på at diktatorer blir snillere når man gir dem mer penger. Flere land – og noen av dem er nevnt i debatten i dag – er for lengst kommet dit hen at den typen reaksjoner bør gjøres gjeldende ved at man sterkt reduserer eller sågar fjerner tilskudd til de landene som oppfører seg verst når det gjelder kvinners rettigheter og andre menneskerettigheter. 




 Jeg hadde egentlig ikke tenkt å forlenge debatten, men siden jeg ble utfordret så direkte, tenkte jeg at det kunne være greit å si noe om tre temaer. 




Det ene er russiske flygninger, som har vist en markant økning de tre siste årene. Dagens aktivitet er likevel langt fra aktiviteten under den kalde krigen. Vi har ingen grunn til å tro at det er spesielt rettet mot Norge. Vi følger det likevel nøye. Det er vel også grunn til å tro at det russiske forsvar har planer for trening og øving av sine styrker og sitt materiell. At det også har blitt rammet av økonomisk tilbakegang, er nok også et faktum, men kanskje i mindre grad enn hva den russiske økonomien generelt så langt viser. 




Når det gjelder Heimevernets øvingssituasjon, skal jeg ikke si annet i denne omgang enn at omstilling, som jeg har sagt, krever prioriteringer, og at vi har hatt en mindre aktivitet i inneværende år, er et faktum. Vi legger likevel opp til økt øving av styrkene neste år. De såkalte forsterknings- og øvingsstyrkene vil øve 20 pst., med en økt bane fram mot slutten av langtidsplanen på 50 pst. Innsatsstyrkene prioriteres i denne sammenheng, som kjent. 




Når det gjelder Jørstadmoen, har jeg lyst til å si at det er et tema som jeg allerede har blitt utfordret på i spørretimen, og som jeg også har stor oppmerksomhet rundt. Det er et sterkt miljø på Jørstadmoen, som vi også vil vurdere hvordan vi kan videreutvikle. Så er det riktig at det er etablert en egen sjef for Forsvarets informasjonsinfrastruktur. Dette området kan jeg også si, med bakgrunn fra teknologibransjen, er et område hvor man både må se på den virtuelle organisasjonen – kall det det – og den reelle plasseringen. Infrastruktur er viktig for at man også skal kunne drive utvikling fra ulike steder lokalt. Jeg tror Jørstadmoen er veldig godt posisjonert for å gjøre en god jobb også i fortsettelsen på det området de er ansvarlig for. 




 Jeg har heller ikke noen intensjon om å forlenge debatten veldig, men ett av de interessante trekkene ved dagens debatt har jo vært at Fremskrittspartiet nå på en offensiv måte kommer og forteller at de vil bevilge 18 milliarder norske kroner til bistand eller utvikling. Det er jo et betydelig beløp, og, som Fremskrittspartiet selv trakk fram, altså et beløp som er større enn det Norge samlet ga i bistand under Bondevik-regjeringen, selv om tallene ikke er helt sammenlignbare. Det er et veldig stort pengebeløp. Men jeg hører ikke i debatten et eneste argument fra Fremskrittspartiet for dette. Jeg hører en sammenhengende rekke av grunner til at man ikke bør gi bistand, samtidig som partiet vil gi 18 milliarder kr. Jeg vil bare anbefale at neste gang vi får en debatt om dette i Stortinget, bør Fremskrittspartiet også komme opp med en god og klar begrunnelse for hvorfor de vil bruke et så stort beløp av skattebetalernes penger til utviklingsinnsats. 




Det eneste landet man trekker fram og forsvarer utviklingsinnsats i, er Afghanistan. Jeg har en rekke forslag til land hvor kvinnefrigjøringen er kommet mye lenger enn i Afghanistan, hvis det er et ønskelig mål. Og hvis korrupsjon er det sentrale, må jeg bare minne om at Afghanistan scorer omtrent på topp av lista med alle internasjonale korrupsjonsindekser. Også der er det en serie utviklingsland som er kommet langt lenger i korrupsjonsbekjempelse enn Afghanistan, hvis man ønsker å komme med noe. Jeg tar Fremskrittspartiet på ordet: Partiet vil nå inn og være en seriøs debattant i bistandsdebatten. Da må vi også få høre hvorfor partiet vil bruke et så stort beløp, og hva de positive argumentene i saken er. 




Så har Fremskrittspartiet fremmet noen forslag som jeg gjerne vil kommentere. Partiet ber i forslag nr. 2 om en «svarteliste» over de bistandsorganisasjoner som ikke tar korrupsjonsproblematikken på alvor. Jeg ser ikke noe behov for en sånn svarteliste. Men jeg vil forsikre her og nå: Hvis Fremskrittspartiet kan påvise en eneste norsk utviklingsorganisasjon eller frivillig organisasjon som ikke tar korrupsjonsproblematikken på alvor, skal vi 

momentant

 skru igjen pengestrømmen til den organisasjonen. Vi vil ikke bruke penger på noen norsk frivillig organisasjon som ikke tar dette på alvor. Det er ikke behov for noen svarteliste, men det er behov for momentant å stoppe pengene til den organisasjonen, og jeg ber om hjelp fra Fremskrittspartiet for å få vite hvilke organisasjoner det eventuelt er. 




Så vil man ha et samarbeid med land for å treffe tiltak for å «redusere byråkratiske hindringer for entreprenørskap, handel og innovasjon». Det synes jeg er et utmerket forslag, men jeg tror ikke løsningen på det er en byråkratisk gruppe i Norge. Jeg tror løsningen på det er et konkret samarbeid med enkeltland. La oss se på hvordan vi kan få til det i noen av de landene hvor det er mest næringssamarbeid. 




Til slutt: I forslag nr. 7 ber Fremskrittspartiet «Regjeringen utarbeide en helhetlig strategi for økt involvering av næringslivet i utviklingspolitikken». Det er et forslag som jeg synes er positivt. Vi har lenge vurdert om vi skulle legge fram en stortingsmelding om kapital i utviklingssamarbeid, og da vil dette være en naturlig del av det. Jeg må få minne om at denne regjeringen jo nettopp har satt næringslivets innsats i utviklingspolitikken øverst på dagsordenen. 




 Flere har ikke … 




– Det var dette med statsrådens intensjon, da. Morten Høglund, vær så god. 




 Jeg skal ikke ta hele den debatten som statsråd Solheim nå inviterer til – det har jeg ikke tid til – men bare konstatere at vi har mye å debattere fremover også. 




Nå uttrykte statsråden en rekke positive ting knyttet til noen av våre forslag, men jeg oppfattet ikke om det var noen av dem som det var aktuelt for Regjeringen å ta så på alvor at vi vil velge å oversende dem. Vi skal komme tilbake til en dialog når det gjelder svartelisting av organisasjoner. Det er en debatt som foregår internasjonalt. 




Ellers har jeg behov for å si at Fremskrittspartiet vil stemme for forslag nr. 13, fra Venstre. 




 Flere har ikke bedt om ordet til sakene nr. 5–8. 

(Votering, se sidene 1025, 1040, 1042 og 1043)





                    

 Under debatten har Morten Høglund satt frem seks forslag på vegne av
              Fremskrittspartiet. 

Forslag nr. 1 lyder: 

«Kap. 1731 Hæren, post 1 økes med 49,850 mill. kroner, posten merkes med 

kan overføres

.» 

Forslag nr. 2 lyder: 

«Kap. 1732 Sjøforsvaret, post 1 økes med 20,028 mill. kroner, posten merkes med
                  

kan overføres

.» 

Forslag nr. 3 lyder: 

«Kap. 1733 Luftforsvaret, post 1 økes med 27,139 mill. kroner, posten merkes med
                  

kan overføres

.» 

Forslag nr. 4 lyder: 

«Kap. 1734 Heimevernet, post 1 økes med 0,149 mill. kroner, posten merkes med 

kan overføres

.» 

Forslag nr. 5 lyder: 

«Kap. 1790 Kystvakta, post 1 økes med 14,955 mill. kroner, posten merkes med 

kan overføres

.» 

Forslag nr. 6 lyder: 

«Kap. 1735 Etterretningstenesta, post 21 økes med 0,408 mill. kroner, posten merkes
                med 

kan overføres

.» 

 Det voteres først alternativt mellom disse forslagene og de tilsvarende kapitler i
              innstillingen. Deretter voteres det over de øvrige kapitler under utgifter og
              inntekter. 

Komiteen hadde innstilt: 

I statsbudsjettet for 2009 blir det gjort følgjande endringar: 

Utgifter

1700

Forsvarsdepartementet

 1

Driftsutgifter, vert
                      auka med

1 300 000

frå kr 314 875 000 til kr 316 175 000

73

Forsking og utvikling, 

kan
                      overførast

, vert redusert med

1 300 000

frå kr 16 273 000 til kr 14 973 000

1710

Forsvarsbygg og nye bygg og anlegg

24

Driftsresultat, vert
                      redusert med

100 000 000

frå kr -940 000 000 til kr -1 040 000 000

47

Nye bygg og anlegg, 

kan
                      overførast

, vert redusert med

114 987 000

frå kr 1 583 562 000 til kr 1 468 575 000

1719

Fellesutgifter og tilskott til føretak under
                    Forsvarsdepartementet

 1

Driftsutgifter, vert
                      auka med

7 066 000

frå kr 418 840 000 til kr 425 906 000

43

Til disposisjon for Forsvarsdepartementet, 

kan overførast

, vert redusert
                    med

11 640 000

frå kr 18 000 000 til kr 6 360 000

78

Noregs tilskott til NATOs driftsbudsjett, 

kan overførast

, vert auka
                    med

10 500 000

frå kr 220 000 000 til kr 230 500 000

1720

Felles leiings- og kommandoapparat

 1

Driftsutgifter, vert
                      auka med

12 526 000

frå kr 1 818 949 000 til kr 1 831 475 000

50

Overføringar til Statens Pensjonskasse, 

kan overførast

, vert redusert
                    med

8 000 000

frå kr 167 349 000 til kr 159 349 000

1725

Fellesinstitusjonar og -utgifter under
                    Forsvarsstaben

 1

Driftsutgifter, vert
                      auka med

16 058 000

frå kr 2 485 186 000 til kr 2 501 244 000

1731

Hæren

 1

Driftsutgifter, vert
                      redusert med

49 850 000

frå kr 4 411 984 000 til kr 4 362 134 000

1732

Sjøforsvaret

 1

Driftsutgifter, vert
                      redusert med

20 028 000

frå kr 3 119 320 000 til kr 3 099 292 000

1733

Luftforsvaret

 1

Driftsutgifter, vert
                      redusert med

27 139 000

frå kr 3 757 353 000 til kr 3 730 214 000

1734

Heimevernet

 1

Driftsutgifter, vert
                      redusert med

149 000

frå kr 1 015 530 000 til kr 1 015 381 000

1735

Etterretningstenesta

21

Spesielle driftsutgifter, vert
                      redusert med

408 000

frå kr 896 043 000 til kr 895 635 000

1740

Forsvarets logistikkorganisasjon

 1

Driftsutgifter, vert
                      auka med

334 804 000

frå kr 3 004 228 000 til kr 3 339 032 000

1760

Nyskaffing av materiell og nye bygg og
                    anlegg

 1

Driftsutgifter, 

kan nyttast
                      under kap. 1760 post 45

,

vert auka med

86 052 000

frå kr 894 643 000 til kr 980 695 000

44

Fellesfinansierte byggje- og anleggsarbeid,
                    nasjonalfinansiert del, 

kan overførast

, vert auka med

13 600 000

frå kr 76 615 000 til kr 90 215 000

45

Store nyskaffingar, 

kan
                      overførast

, vert auka med

148 689 000

frå kr 7 418 676 000 til kr 7 567 365 000

48

Fellesfinansierte byggje- og anleggsarbeid,
                    fellesfinansiert del, 

kan overførast

, vert redusert med

118 000 000

frå kr 345 700 000 til kr 227 700 000

75

Fellesfinansierte byggje- og anleggsarbeid, Noregs
                    tilskott til NATOs investeringsprogram for tryggleik, 

kan
                      overførast, kan nyttast under kap. 1760 post 44

, vert auka med

6 630 000

frå kr 79 685 000 til kr 86 315 000

1790

Kystvakta

 1

Driftsutgifter, vert
                      redusert med

14 955 000

frå kr 879 084 000 til kr 864 129 000

1792

Norske styrkar i utlandet

 1

Driftsutgifter, 

kan
                      overførast

, vert auka med

68 338 000

frå kr 1 492 923 000 til kr 1 561 261 000

45

Store nyskaffingar, 

kan
                      overførast

, vert redusert med

4 000 000

frå kr 63 000 000 til kr 59 000 000

(ny)

47

Nye bygg og anlegg, 

kan
                      overførast

, løyvast med

10 022 000

1795

Kulturelle og allmennyttige føremål

 1

Driftsutgifter, vert
                      auka med

19 786 000

frå kr 278 909 000 til kr 298 695 000

60

Tilskott til kommunar, 

kan
                      overførast

, vert redusert med

500 000

frå kr 2 000 000 til kr 1 500 000

Inntekter

4719

Fellesutgifter og tilskott til føretak under
                    Forsvarsdepartementet

(ny)

 1

Driftsinntekter, løyvast
                    med

531 000

4720

Felles leiings- og kommandoapparat

 1

Driftsinntekter, vert
                      auka med

16 957 000

frå kr 2 267 000 til kr 19 224 000

4725

Fellesinstitusjonar og -inntekter under
                    Forsvarsstaben

 1

Driftsinntekter, vert
                      auka med

4 000 000

frå kr 40 590 000 til kr 44 590 000

4731

Hæren

 1

Driftsinntekter, vert
                      auka med

2 000 000

frå kr 3 545 000 til kr 5 545 000

4732

Sjøforsvaret

 1

Driftsinntekter, vert
                      auka med

1 927 000

frå kr 23 672 000 til kr 25 599 000

4733

Luftforsvaret

 1

Driftsinntekter, vert
                      auka med

37 440 000

frå kr 95 518 000 til kr 132 958 000

4740

Forsvarets logistikkorganisasjon

 1

Driftsinntekter, vert
                      auka med

227 366 000

frå kr 230 931 000 til kr 458 297 000

4760

Nyskaffing av materiell og nye bygg og
                    anlegg

(ny)

 1

Driftsinntekter, løyvast
                    med

1 807 000

(ny)

45

Store nyskaffingar, løyvast med

48 689 000

48

Fellesfinansierte byggje- og anleggsarbeid,
                    fellesfinansiert del, vert redusert med

104 400 000

frå kr 348 000 000 til kr 243 600 000

4792

Norske styrkar i utlandet

 1

Driftsinntekter, vert
                      auka med

23 598 000

frå kr 43 124 000 til kr 66 722 000

4795

Kulturelle og allmennnyttige føremål

 1

Driftsinntekter, vert auka med

4 500 000

frå kr 2 369 000 til kr 6 869 000

Votering:

Ved alternativ votering mellom komiteens innstilling til kaptilene 1731, 1732,
              1733, 1734, 1735 og 1790 og forslagene fra Fremskrittspartiet ble innstillingen bifalt
              med 80 mot 21 stemmer.

(Voteringsutskrift 22.16.54)

Komiteens innstilling til de øvrige kapitler under utgifter og inntekter ble
                  enstemmig bifalt. 


                    
                    

 Stortinget går til votering i sakene nr. 1–8 på dagens kart. 





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet. Forlanger noen ordet før møtet heves? – Møtet er
            hevet. 





                    
                    
                    

