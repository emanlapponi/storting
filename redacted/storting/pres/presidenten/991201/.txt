 Presidenten vil foreslå at
det velges to settepresidenter for Stortingets møte i dag – og
anser det som vedtatt.

Presidenten ber om forslag på settepresidenter.

 Jeg foreslår Aud Blattmann og Oddbjørg
Ausdal Starrfelt.

 Aud Blattmann og Oddbjørg
Ausdal Starrfelt er foreslått som settepresidenter. – Andre
forslag foreligger ikke, og Aud Blattmann og Oddbjørg Ausdal Starrfelt
er enstemmig valgt som settepresidenter for dagens møte.

Representanten Terje Knudsen vil fremsette
et privat forslag.

 På vegne av representantene Jørn
L. Stang, Vidar Kleppe, Harald T. Nesvik og meg selv fremmes forslag
om erstatning til norske statsborgere som satt i japansk fangenskap
under den andre verdenskrigen.

 Det fremsatte forslag vil bli behandlet
på reglementsmessig måte.





                    
                    
                    

 Stortinget mottok mandag meddelelse fra
Statsministerens kontor om at statsminister Kjell Magne Bondevik
og følgende statsråder vil møte til muntlig spørretime:

statsråd Gudmund Restad 

statsråd Eldbjørg Løwer

De annonserte regjeringsmedlemmer er til stede,
og vi er klar til å starte den muntlige spørretimen.

De representantene som i tillegg til de forhåndspåmeldte ønsker å stille
hovedspørsmål, bes reise seg. – 

Vi starter da med første hovedspørsmål,
fra representanten Thorbjørn Jagland.

  Norge har nok en gang opplevd en alvorlig
ulykke til sjøs. Vi er glad for den medfølelse
og omtanke som statsministeren har vist på vegne av oss
alle. Når en slik dramatisk og tragisk ulykke skjer, minner
det oss om at vi må sette sikkerheten til sjøs
på dagsordenen igjen og igjen. 

Det var derfor viktig at Arbeiderpartiet og
sentrumspartiene i høstens budsjettforhandlinger ble enige
om en ekstrabevilgning til fyr og farleier, ettersom det i det framlagte
budsjettet ikke engang var lagt opp til en prisjustering. Men etterslepet
er stort, og det er behov for en oppfølging. Jeg vil spørre
statsministeren om hva Regjeringen vil gjøre. 

Like viktig er det å få klarlagt
hva som skjedde med båten. Dette er en båttype
som er mye brukt langs kysten. Det er derfor viktig å få hevet
båten, slik at man kan finne ut mest mulig om hva som skjedde,
og om båtens egenskaper. Hva vil Regjeringen gjøre
med det?

  Ja, vi har dessverre igjen opplevd en tragisk
ulykke på sjøen, som vi har hatt flere av tidligere,
også i moderne historie. 

Fra Regjeringens side så vi det slik
at først måtte en konsentrere seg om å gjøre
redningsarbeidet så effektivt som mulig, også det
videre letearbeidet etter fortsatt savnede. Så – og
det vil sannsynligvis skje i denne uken – vil det bli nedsatt
en undersøkelseskommisjon som skal gå gjennom
alle forhold og finne ut av hva som måtte være årsaken
til denne ulykken, så langt som det er mulig å bringe
disse forhold på det rene.

På grunn av det urene farvann vi har
langs kysten vår, er det riktig at vi har et stort behov
for merking, både i form av fyrlykter og annet. Vi har
i dag over 4 000 fyrlykter og over 15 000 andre
merker, men fortsatt er det et behov, bl.a. i farvannet hvor denne
ulykken skjedde. Dette vil Regjeringen fortsette arbeidet med en
systematisk gjennomgang av, få kartlagt og følge
opp med bevilgninger. Det er riktig, som Jagland gav uttrykk for,
at det i budsjettforliket mellom Arbeiderpartiet og regjeringspartiene
er lagt inn noe økning av bevilgningen til dette formål
også for år 2000. 

Når det gjelder båten, er
det ikke blitt tatt stilling til det spørsmålet
ennå. Hva som skal skje, eventuelt en heving av den, tror
jeg det er riktig at en har noe mer tid på å vurdere,
men Regjeringen er innstilt på å gjøre
alt som er praktisk mulig for å bringe alle omstendigheter
rundt ulykken på det rene.

  Jeg er glad for det statsministeren nå sier,
at man vil fortsette kartleggingen og følge opp med bevilgninger.
Det er også i samsvar med det som en enstemmig stortingskomite
formulerte for et år siden på bakgrunn av det
departementet hadde skrevet i budsjettet, der man advarte mot forfallet
når det gjelder fyr, fyrlykter og lanterner og også merkesystemet
langs kysten. Kan jeg da forstå det slik at Regjeringen
vil følge opp den ekstrabevilgningen som kom i høst,
i revidert budsjett til våren?

Jeg er også glad for at statsministeren
nå sier at spørsmålet om heving av båten
blir vurdert. Jeg tror at det er viktig for å få klarlagt
hvorfor båten ikke holdt.

  Det er naturlig at en også får
en økt takt i merkingen, det gjelder både fyrlykter
og annen form for merking på de delene av kysten hvor slikt
gjenstår, og jeg syns det er naturlig at vi kan komme tilbake
til det spørsmålet i revidert nasjonalbudsjett
og i en enda mer langsiktig plan på et annet tidspunkt.

 Det blir oppfølgingsspørsmål – Grete Knudsen.

  Det er betryggende at Regjeringen vil sikre
at alle sider ved den tragiske ulykken blir kartlagt, både
av hensyn til de omkomne og på grunn av at vi er et samfunn
som er meget avhengig av havet. 

Katamaraner og hurtigbåter blir nå konstruert – ikke minst
her i Norge har vi jo drevet frem denne teknologien – og
er i fart både i Norge og i andre land. Vi ser at denne
typen bare har økt. Ut fra det vil det være avgjørende
at skroget blir hevet, for da vil vi også få vite
hvorfor en båt som man trodde ikke kunne synke, har gjort det,
og samtidig vil man kunne få vite hvorfor livbåtene ikke
ble utløst da ulykken skjedde. 

  Jeg merker meg det som representanten Grete
Knudsen her sier. Jeg tror likevel det er riktig å avvente
uttalelser og rapport fra den undersøkelseskommisjonen
som nå skal nedsettes, og at vi derfor selvsagt må være
forsiktig med å trekke konklusjoner før vi får
rapporten på bordet. Men det spørsmålet
som Jagland og Grete Knudsen nå har satt fingeren på,
vil selvsagt være viktig i den videre vurdering og oppfølging.

  Vi går til neste hovedspørsmål.

  Jeg har også et spørsmål
til statsministeren.

Det er jo slik at ulykker ofte setter søkelyset
også på andre forhold i samfunnet, bl.a. beredskapen
og muligheten for det norske helsevesen, særlig sykehusene,
til å tilby den nødvendige tjeneste. 

I Dagsavisen for i dag er det en artikkel hvor
det vises til en artikkel i noe som heter Krankenhaus Aktuell i Tyskland.
Det er et tidsskrift for den tyske sykehusforeningen DKG, som består
av 2 269 tyske sykehus. Her fremgår det at man
bruker Norge som skrekkeksempel på dårlig sykehusvesen
og tilbud til befolkningen. Synes statsministeren det nå er
på tide med et krafttak, f.eks. ved å tilleggsbevilge
de nødvendige beløp på 1999-budsjettet
slik at vi får topp moderne utstyr ved våre sykehus,
da det ikke påvirker innenlandsøkonomien, annet enn å bedre
sykehustilbudet? 

 Nå har jeg for det første
ikke hatt anledning til å vurdere gehalten i disse uttalelsene
i et tysk medium. Det gjenstår mye når det gjelder
norsk helsevesen og norsk sykehusdrift. Mye skal og må forbedres.
En må likevel peke på at det nå i den senere
tid er tatt krafttak, og at betydelige opptrappingsplaner som skal
bedre situasjonen, er under gjennomføring. Det gjelder
som kjent spesielt psykiatri, kreftomsorg og for det tredje, med
relevans til det Carl I. Hagen spurte om, utstyrsanskaffelse til
norske sykehus. De tre opptrappingsplanene er noe av det kraftigste
løft vi noen gang har hatt i norsk helsevesen. 

Når det så gjelder driften
av våre sykehus, hvor vi også i den senere tid
har fått avdekket mangler, har helseministeren i samarbeid
med Kommunenes Sentralforbund tatt initiativ til en gjennomgang
av sykehusenes økonomi. Stortinget skal få seg
forelagt denne i tilknytning til revidert nasjonalbudsjett og kommuneøkonomiproposisjonen
til våren. Det ble i den sammenheng, etter hva jeg vet,
avholdt et møte med Kommunenes Sentralforbund i går.
Det skal være et møte med alle fylkene i dag,
og det skal også være et møte med de
fylker som eier regionsykehus, om en uke. 

Sykehusene har hatt stor aktivitetsvekst etter
at den innsatsstyrte finansieringsordningen ble innført
i 1997. Antall innleggelser av pasienter er økt med 5 pst.
fra 1996 til 1998. Prognosene for 1999 tyder på at veksten fortsetter.
Bruddene på ventelistegarantien har sunket vesentlig i
samme periode. 

Når det gjelder 1999, kan jeg vise
til at Regjeringen allerede har foreslått for Stortinget
en økning av de vedtatte bevilgninger til sykehusene på til
sammen 433 mill. kr for å dekke opp økt aktivitet
ved innleggelser og poliklinisk behandling, og jeg regner med at
Stortinget vil vurdere 1999-situsjonen i forbindelse med den proposisjonen.

  Retorisk er statsministeren i mange sammenhenger
flink til å påpeke at Norge er et av verdens rikeste
land, sannsynligvis Europas rikeste land. Vi har nå ca.
275 000 som står i sykehuskø, vi har
12 000 brudd på ventelistegarantien, som egentlig
ikke er noen garanti, og samtidig leser det norske folk om betydelige milliardbeløp
i ekstraordinære inntekter. Det har lenge vært
klart – det er ikke nødvendig med alle de møtene statsministeren
snakker om – at vi har stor kapasitetsmangel ved norske
sykehus. Vi har et etterslep på over   2 milliarder kr
når det gjelder moderne utstyr som ville bedre kapasiteten,
effektiviteten og diagnosesikkerheten for pasienter. Kan statsministeren
fortelle det norske folk hvorfor ikke noen av disse ekstrainntektene
kan brukes til å kjøpe utstyr i utlandet, slik
at alle norske sykehus får topp moderne utstyr av tilstrekkelig
kvalitet og kvantitet, når det ikke påvirker (presidenten
klubber) innenriksøkonomien? Hvorfor kan ikke noen av de
ekstraordinære inntektene brukes (presidenten klubber igjen)
til ekstraordinære utstyrsinnkjøp for sykehusene?

 Presidenten ber om at taletiden blir
respektert.

  Når det gjelder utstyr spesielt,
har Stortinget sluttet seg til en kraftig opptrappingsplan for anskaffelse
av utstyr til norske sykehus – uansett hvor mye
Carl I. Hagen rister på hodet er det et faktum, det har
Stortinget gjort. Dette er en av de største innsatsøkningene
i norsk helsevesen på lang tid. Den vil Regjeringen følge
opp. Stortinget har også gjennom de ulike budsjetter som
er vedtatt siden denne planen ble introdusert, fulgt dette opp.

Nå sier representanten Hagen at det
ikke er nødvendig med de møtene statsministeren
refererer til. Jo, jeg tror det kan være svært
nyttig å ha en direkte kontakt på den måten, både
med dem som driver sykehusene til daglig, og med eierne. Dette er
et spørsmål om både økonomi
og organisering. En bør bl.a. også drøfte
den rapport som SINTEF nettopp la fram, og som viste at antall behandlinger
ved våre sykehus dessverre ikke har økt på samme
måten som bevilgningene har gjort. Det kan også tyde
på at det kan være organisatoriske grep man må gjøre
for ytterligere å redusere de køene vi dessverre
fortsatt har ved våre sykehus.

 Det blir oppfølgingsspørsmål – John
I. Alvheim.

  Endringene av regelverket for den innsatsbaserte
finansieringen for år 2000 betyr faktisk langt på vei
en tilbakegang til rammefinansiering. Endringene i regelverket med
kutt i enhetsprisene vil naturlig nok spare staten for penger, men
gå ut over pasientbehandlingen. Jeg personlig er meget
bekymret for at hvis en ikke gjør noe ekstraordinært
nå, går vi mot en helsepolitisk krise i 2000,
noe som vel ingen av oss ønsker.

Mitt spørsmål til statsministeren
er: Når man nå har endret regelverket for å spare
staten for utgifter – det må koste å redusere
køene – er motivet for denne endringen at Regjeringen
ikke vil bruke mer penger på helse i vårt eget
land?

  Svaret på det spørsmålet
er selvsagt nei. Regjeringen vil bruke, har brukt og kommer til å bruke
mer penger på helsevesenet i vårt land. Også den
innsatsstyrte finansieringen har økt med ca. 1,8 milliarder kr.
Jeg regner med at det vil bli ytterligere økning i tiden
framover, fordi denne ordningen er ganske vellykket. Og det er vi
glad for. Den bidrar til å redusere køene. 

Dermed skal en ikke underslå alvoret.
Vi har store problemer, og vi har fortsatt køer. Men jeg
syns ikke en, når en påpeker det, skal unnlate å få fram
fakta, nemlig at vi aldri har behandlet så mange pasienter
som i dag, at den innsatsstyrte finansieringen bidrar til at køene
blir kortere, at de fortsatt er for lange og at vi derfor skal fortsette
opptrappingen. Og nettopp utformingen av ISF-ordningen er av de
temaer en skal stå i kontinuerlig kontakt med sykehusene
om. Hensikten er ikke å redusere innsatsen i helsevesenet,
tvert om.

  Gunhild Øyangen – til oppfølgingsspørsmål.

  Gjennom budsjettforliket ble situasjonen for
sykehusene noe bedret, men det har i ettertid kommet fram at regionsykehusene
mener de mangler en halv milliard kroner for neste år.
Det er en ganske alvorlig situasjon, da Stortinget ble forespeilet
en aktivitetsvekst på om lag 2 pst. 

Nå er jeg glad for å høre
at helseministeren etter påtrykk vil ha møter
med KS og med fylkeskommunene, fordi det er stor uenighet om prising
av tjenestene. Vil Regjeringen nå sørge for at
det i forkant av budsjettene blir tatt kontakt slik at en får
en omforent forståelse av prisingen av tjenestene og Stortinget
dermed slipper å behandle uklare spørsmål
omkring en så viktig sektor i vårt samfunn som
pasientbehandling?

  Regjeringen legger stor vekt på å ha
kontakt både med sykehusenes ledelse og eiere. Det har
en for så vidt også hatt tidligere. Det eliminerer
ikke enhver uenighet om forståelsen av dette systemet og
om pengebehovet, men jeg er enig med representanten Øyangen i at
det er en fordel dess større klarhet en kan komme fram
til i det tallmaterialet Stortinget baserer seg på.

Regjeringen slipper ikke saken når
det gjelder år 2000, i og med det inngåtte budsjettforliket
med Arbeiderpartiet. Som jeg har redegjort for i svaret til Carl
I. Hagen, er Regjeringen inne i en aktiv dialog med sykehusenes
ledelse og eiere – og ikke minst med regionsykehusene,
som nå er satt spesielt i fokus – for å få en
gjennomgang og for å søke å få en
enighet om tallmaterialet. Vi vil komme tilbake til Stortinget i
revidert nasjonalbudsjett og i kommuneøkonomiproposisjonen
med en eventuell oppfølging av dette.

 Sonja Irene Sjøli – siste
oppfølgingsspørsmål.

  Jeg har et spørsmål til
statsministeren om regionsykehusenes økonomi. 

Det er jo regionsykehusene som behandler de
mest kompliserte sykdommene, og som har de mest kostbare behandlingene.
De får det samme for behandlingene som de andre sykehusene,
men de får altså ikke gjennom denne innsatsstyrte
finansieringen dekket sine reelle kostnader. Det er selvfølgelig
et problem, og det har vi sett nå i de siste dagene, når
regionsykehusene opererer med store underskudd i sine budsjetter.

Høyre har nå et forslag i
forbindelse med budsjettet om å gå inn og se på dette
med differensierte priser, slik at de mest kostbare operasjonene
eller behandlingene får en annen pris enn de enklere. Jeg
vil spørre statsministeren om han kunne tenke seg å se
på dette forslaget fra Høyre om å differensiere
enhetsprisene.

  Jeg regner med at helseministeren, og i annen
omgang selvsagt Regjeringen, i den dialogen vi nå har med
regionsykehusene og eierne, også vil vurdere et slikt spørsmål
som det representanten Sjøli peker på. Vi er glad
for ethvert konstruktivt innspill som måtte komme for å forbedre
situasjonen, og vi skal notere oss det med tanke på den
gjennomgangen som skal foretas.

 Vi går videre til neste
hovedspørsmål.

 Også mitt spørsmål
går til statsministeren. Det dreier seg om de forhandlingene
som nå er påbegynt i Seattle om en friere verdenshandel.
Her er det en god del å hente for Norge, ikke minst når
det gjelder å utløse enda mer av det potensialet
som er i Kyst-Norge. Det gjelder både våre tradisjonelle
fiskerier og oppdrettsnæringene. Det er mye å hente
ved en friere verdenshandel på det området.

Nå er det imidlertid slik at Norge
har plassert seg i en meget tilbakeholden gruppe når det
gjelder et av de mest sentrale punktene, nemlig landbruksforhandlingene – en gruppe
som endog betegnes som «firerbanden», og som fremla
et forslag til mandat som gjør at man påbegynte forhandlingene
uten noe fast grunnlag for forhandlingene før man kom i
gang.

Mitt spørsmål til statsministeren
er: Er det virkelig klokt å plassere seg i en slik helt
spesiell gruppe i ytterkant av forhandlingene?

 Før jeg går inn på det
mer materielle innholdet når det gjelder WTO og landbruk,
vil jeg klart reservere meg mot den fremstilling og den språkbruk
som Høyres leder her benytter seg av. At Norge skulle tilhøre
en slags «firerbande», og at de øvrige
land i den grupperingen også skulle akseptere en slik betegnelse,
vil jeg nokså klart ta avstand fra. 

Dette er til dels store og meget seriøse
land, som også ser seriøst på landbrukets
stilling både i eget land og i verden totalt sett. Jeg
vil også klart reservere meg mot den fremstilling noen
har forsøkt å gi, at det var disse landenes holdning
i Genève som gjorde at en ikke kom lenger før
en møttes i Seattle enn det som er tilfellet. Det har bl.a.
vår utenriksminister klart tilbakevist.

Når det gjelder WTO og landbruket,
er det ingen grunn til å legge skjul på at det
er et problematisk område. Norge har en del offensive interesser
i WTO-runden i Seattle, f.eks. på fiskerisektoren, og det
er viktig. Som en kystnasjon skal vi ivareta dem. Vi har også defensive
interesser å ivareta, f.eks. når det gjelder landbruket.
Så dersom vi er opptatt av at vi skal opprettholde en betydelig
matproduksjon her i Norge, og ha en matvareberedskap, kan vi heller
ikke se bort fra disse mer defensive interessene. Og det er i balansen
mellom dem at Regjeringen har lagt sin strategi. Den har utenriksministeren
redegjort ganske detaljert for her i Stortinget for bare få dager tilbake,
og det var, så vidt jeg kunne registrere, bred tilslutning
i Stortinget fra alle – i hvert fall fra de fleste partiene – til
den strategien. Det vi nå reiser til Seattle med, bygger
på Stortingets behandling av utenriksministerens redegjørelse.

Norge er innforstått med at det vil
kunne komme reduksjoner i støtte og vern også på landbrukssektoren, men
er opptatt av at vi har sikkerhetsmekanismer gode nok til at vi
kan ivareta sentrale norske landbrukspolitiske målsettinger,
som det også er bred enighet om i Stortinget.

 Statsministerens innledende merknader holder
nok dessverre ikke, for det er ikke jeg som har funnet på begrepet «firerbanden».
Det er slik det blir fremstilt i pressen. Og det er et problem når
den betegnelsen settes på den grupperingen Norge har lagt
seg i. Da har man satt seg i en stilling som man senere vil få et problem
med å håndtere. Jeg tror statsministeren bør
bekymre seg atskillig mer over at pressen har brukt den type betegnelse.
Jeg bringer bare dette videre til statsministeren.

Det andre er, noe jeg ikke skal gjøre
et poeng av, men jeg vil minne om at det ikke minst var WTOs generalsekretær
som reagerte på det mandatforslaget som kom. Jeg skjønner
godt at utenriksministeren sa det han sa, men Norge har fortsatt
et problem på det området.

I Dagens Næringsliv i dag sier FNs
generalsekretær at «handel er bedre enn bistand»,
i en artikkel som bygger opp under ønsket om å få til
vellykkede forhandlinger. Er statsministeren enig med FNs generalsekretær
i hans utsagn?

 For det første er det slik at Norge
i stor grad når det gjelder landbrukets rolle, også i
forbindelse med WTO-forhandlingene, har ganske sammenfallende interesser
og prinsipielle syn med land som Japan, Korea, Sveits og Island
og samlingen av land innenfor EU. At pressen bruker en del begrep,
får så være. Jeg syns nok det får
et litt annet preg når det bringes opp på Stortingets
talerstol.

Både handel og bistand er etter mitt
syn viktig. Det ene skal ikke settes opp mot det andre. Det er klart
at på lang sikt er det for utviklingslandene avgjørende
viktig å komme sterkere inn på de rike lands markeder.
Det har faktisk Norge lagt stor vekt på i det forhandlingsmandatet
vår delegasjon reiser til Seattle med. Det redegjorde utenriksministeren
ganske detaljert for i Stortinget. Jeg skjønte at det var
det bred tilslutning til i Stortinget. Det skal ikke brukes som
et argument for at vi ikke også skal ha bistand på et
høyt nivå. Det er også nødvendig
for å avhjelpe situasjonen i mange utviklingsland.

 Det blir oppfølgingsspørsmål – Siri Frost
Sterri.

 For Norges del er troverdighet i WTO-forhandlingene
særdeles viktig. Vi har en åpen økonomi,
og vi er tjent med at WTO-forhandlingene lykkes på en rekke
områder. Særlig gjelder dette fisk, som også statsministeren
nevnte. Jeg vil minne om at vi i 1998 eksporterte for 28 milliarder  kr
på den sektoren. Derfor trenger Norge utvidet markedsadgang
for fiskeprodukter, og det er nødvendig at bruken av antidumpingmidler
reduseres og reguleres. 

Samtidig ser vi at Norges forsøk på å vinne
frem med interne støttetiltak for landbruket ikke lykkes.
Vi har fra Høyres side tidligere satt spørsmålstegn
ved denne strategien fra Regjeringens side. Jeg synes statsministeren
er særdeles uklar. La meg derfor spørre helt konkret:
Er Regjeringen beredt til å gjøre innrømmelser
når det gjelder landbruket, for bl.a. å oppnå bedre
markedsadgang for fisk?

 Jeg tror nok jeg nå ved starten av
WTO-forhandlingene i Seattle skal være litt forsiktig – det
skal kanskje også andre være – med å trekke
konklusjoner med hensyn til hva som skal bli resultatet om kanskje
to, tre eller fire år av noen meget kompliserte forhandlinger
vi står foran.

For det andre vil jeg også advare
mot at en setter den ene primærnæringen opp mot
den andre. Fiskeri er svært viktig, og det er også en
svært viktig eksportnæring for Norge. Men landbruk
er selvsagt også viktig, både med tanke på matvareberedskap
og med tanke på distriktspolitikk. Utenriksministeren redegjorde
som sagt bare for få dager tilbake ganske detaljert i Stortinget
for hvordan vi skal søke å finne en balansert
løsning som ivaretar disse til dels kryssende hensyn. Det
var det bred tilslutning til i Stortinget, og jeg ser ingen grunn
til å rokke ved det som Stortinget i så måte
gav sin tilslutning til. Å starte forhandlingene med å si
at en skal innrømme noe nå og der for å oppnå noe
på et annet punkt, tror jeg ikke tiden er inne for.

 Dag Danielsen – til oppfølgingsspørsmål. 

  Jeg setter pris på at statsministeren
tar kryssende hensyn og i så måte inntar en sentrumsposisjon – det
er jo en sentrumsregjering. Men her er vel plasseringen litt uheldig.
Her kommer man sammen med de landene som kjører mest ekstremt
på landbruksinteresser. 

Det som har skjedd internasjonalt i de senere årene,
er at u-landene understreker at det er markedsadgang og handel som
er det viktige for dem, og dette gjelder særlig jordbruksprodukter.
Vi har et konkret eksempel, nemlig handel med kjøtt fra
bl.a. Botswana og Namibia, kjøtt som har en slik standard
at det er klarert matvaresikkerhetsmessig osv., hvor Regjeringen
prøver å innføre et auksjonsprinsipp,
som i realiteten innebærer at veldig mye av dette kjøttet
vil bli stengt ute fra markedet fordi det blir en tilleggsavgift.

Mitt konkrete spørsmål er
om Regjeringen vil forlate standpunktet med auksjonsprinsippet,
som hindrer kjøtt fra Botswana og Namibia i å komme
på markedet.

  Når det gjelder utviklingslandenes
interesse for eksport av landbruksprodukter, bl.a. til Norge, har
for så vidt Norge allerede i dag relativt gunstige ordninger
gjennom GSP-ordningen og den importadgang vi har spesielt for land
som er minst utviklet, den såkalte MUL-ordningen.

Som utenriksministeren redegjorde for i Stortinget, er Regjeringen
innstilt på å gå lenger når
det gjelder slike ordninger, også internasjonalt bindende
ordninger, kombinert med tilstrekkelige sikkerhetsmekanismer mot
at det skal oppstå en ubalanse i det norske marked. Dette forstod
jeg også at det fra dem som kommenterte det i Stortinget
i forrige uke, var relativt bred tilslutning til. 

Vi holder fast ved at vi vil føre
en u-landsvennlig politikk, også når det gjelder
internasjonal handel.

Når det gjelder auksjonsprinsippet,
har vi registrert at det i merknader fra komiteen i Stortinget er
bedt om at denne ordningen ikke trer i kraft fra nyttår,
slik opprinnelig forutsatt. Det tar selvsagt Regjeringen til etterretning, og
så skal vi komme tilbake til en nærmere gjennomgang av
auksjonsprinsippet.

 Harald T. Nesvik – siste
oppfølgingsspørsmål.

  Norsk fiskerinæring er den desidert
viktigste eksportnæringen for Norge hvis vi ser bort fra
olje og gass. Det satses store midler for å finne alternative
måter å øke markedsandelen på – vi
har bl.a. oppdrett av skjell og torsk, og man vil også gå videre med
det som har med laks å gjøre.

Vil statsministeren garantere at WTO-forhandlingene fra
Norges side blir lagt opp på en slik måte at fiskerinæringen
ikke blir rammet av den norske stats evne og vilje til å beskytte
norsk landbruk i så stor grad som man har lagt opp til
pr. i dag?

 Som jeg har redegjort for, vil en ytterligere
god eksportadgang for fiskerinæringen, som i
dag etter olje og gass er vår viktigste eksportnæring,
være svært viktig for Norge i de omfattende og
langvarige og uhyre kompliserte WTO-forhandlingene vi nå står
overfor. 

Regjeringen er selvsagt ikke innstilt på å ofre
fiskerinæringen på andre næringers alter.
Men jeg vil også måtte si at vi heller ikke kan
ofre andre næringer som er viktige med tanke på matvareberedskap
og bosetting utover i landet vårt, bl.a. i det fylket som
spørreren og statsministeren selv kommer fra. Jeg vil nok
måtte advare mot å sette den ene næringen
opp mot den andre. Vi har lagt et forhandlingsløp fra norsk
side hvor en forsøker å kombinere våre
offensive interesser med våre mer defensive interesser.
Dette har fått bred tilslutning i Stortinget, og det er
den linjen vi følger.

  Vi går videre til neste
hovedspørsmål.

  Jeg vil gjerne stille et spørsmål
til statsministeren. 

Som kjent har Stortingets næringskomite
vært på et lite arrangement hos Aker RGI og hr.
Røkke, og Kristelig Folkepartis næringspolitiske
talskvinne, Anita Apelthun Sæle, kommer ut med
følgende høysang:

« – Han
var så ærlig. Han sa rett ut at han bor i London
fordi han ikke ønsker å betale mer skatt enn han trenger.
Han har ikke slaktet noen bedrifter. Han er en 

(Kristin Halvorsen)

nordmann som er opptatt av å skape
arbeidsplasser. Det er ingen forbrytelse å være
rik».

Deler statsminister Kjell Magne Bondevik denne
beskrivelsen av Kjell Inge Røkke?

  Nå var jeg ikke på denne
mye omtalte middagen, så hva som foregikk der og hvordan
konversasjonen utviklet seg, skal jeg ikke ta stilling til, og heller
ikke om det som avisene skrev etterpå, var dekkende for
alt det de ulike representantene sa om dette møtet, bl.a.
representanten Apelthun Sæle. Jeg tror nok hun vil ha visse
reservasjoner – etter hva jeg har forstått – mot
fargeleggingen av dette referatet.

Jeg tror jeg må forholde meg til denne
saken på en annen måte, nemlig at vi trenger industriledere
i Norge som er opptatt av både å bevare og å skape
nye arbeidsplasser. Og det er ikke minst viktig innenfor næringer
hvor Røkke har store eierandeler. Når det gjelder
Aker RGI spesielt, har nærings- og handelsministeren bestemt
at Kjell Inge Røkkes oppkjøp i bedriften skal
underlegges nærmere prøving etter ervervsloven,
som jo har en del kriterier å styre etter. Det betyr bl.a.
også at den saken vil gå til høring til
berørte instanser. 

Jeg vil avstå fra å gi generelle
karakteristikker, enten det nå måtte være
av Røkke eller andre norske industriledere. Som statsminister
og regjering må vi forholde oss til hva vi kan gjøre,
og hvilke styringsredskaper vi har, for å sikre en sunn
norsk industriutvikling.

  Det er vel ikke så rart om man kommer
på den tanken at det er nødvendig å stille Kristelig
Folkeparti det spørsmål om man har den nødvendige
kritiske distansen under behandling av de nå kontroversielle,
alvorlige sakene som dreier seg om oppkjøp av Aker RGI
og lån gitt av norske banker som finansierer oppkjøpet,
etter de uttalelsene som Apelthun Sæle kom med.

Denne saken reiser mange spørsmål,
men jeg kan konsentrere meg om ett i denne omgang. Den norske Bank,
med et stort innslag av statlig eierskap, har lånt 2,7 milliarder
kr til Røkke som finansiering av dette oppkjøpet.
Nå er det satt mange spørsmålstegn ved
hvordan dette lånet har skjedd, og det er fremmet krav
overfor DnB om en gransking. Det er i denne omgang avvist av DnB.

Mener statsministeren at det hadde vært
klokt av Den norske Bank å foreta en gransking av hvordan
innvilgelsen av dette lånet har skjedd?

  Først til hovedspørsmålet,
om Regjeringen har den nødvendige kritiske distansen til
det som skjer i Aker RGI. Ja, det har vi. Og nettopp næringsministerens
intervensjon ved bruk av prøving etter ervervsloven er
et uttrykk for at dette vil Næringsdepartementet og dermed
Regjeringen rette et kritisk søkelys mot. Bruk av ervervsloven
til prøving er ikke en daglig foreteelse, det er et relativt
sterkt virkemiddel. Og det viser at dette har vi en kritisk distanse
til. Selv om staten har en betydelig eierandel i Den norske Bank,
følger vi likevel – både denne og tidligere
regjeringer – den politikk at vi ikke legger oss opp i
bankens daglige avgjørelser, ei heller når det
gjelder lån av en betydelig størrelse. Jeg synes
det derfor heller ikke er riktig av meg å uttale meg om hvorvidt
banken som sådan burde eller ikke burde sette i gang en
gransking av dette spesielle lånet.

 Det blir oppfølgingsspørsmål – Rolf Reikvam.

  Jeg har lyst til å rette mitt oppfølgingsspørsmål
til finansministeren.

 Presidenten gjør oppmerksom
på at det er oppfølgingsspørsmål
til forrige spørsmål til statsministeren.

  Ja, det er oppfølgingsspørsmål til
det samme spørsmålet, men det går til
finansministeren. Det må vel være tillatt?

 Det er OK.

 Det går på selve behandlingen av
konsesjonssøknaden som nå ligger i departementet. Den
ligger vel i Næringsdepartementet, men jeg har likevel
lyst til å rette et spørsmål til finansministeren.
Jeg går ut fra at det er et ganske sterkt press både
fra banker og fra Røkke for å få fortgang
i denne behandlingen. Vi vet at den typen behandling tar rimelig
lang tid, og mitt spørsmål til finansministeren
blir: Kan vi være sikre på at departementet tar
den nødvendige tid og behandler denne søknaden
på en skikkelig og grundig måte, og ikke lar seg
presse av de sterke interessene som måtte stå bak
for å få fortgang i dette? Det er åpenbart
mange som er ute etter den pengebingen som Aker har – banken
skal ha sin del, Røkke skal ha sin andel – og
presset er sikkert stort. Kan vi regne med at dette blir behandlet
på en skikkelig, grundig måte, og at departementet
ikke lar seg presse av konsesjonssøkeren?

  Jeg skjønner ikke riktig hvorfor
dette oppfølgingsspørsmålet skulle rettes
til finansministeren og ikke til statsministeren, for statsministeren
kunne, som jeg, ha svart det selvfølgelige, at man vil
ta den nødvendige tid for å behandle konsesjonssøknader – i
denne sak som i alle andre saker.

  Da går vi til neste hovedspørsmål.

  Eg har eit spørsmål til statsministeren
om samarbeidet med EU. Denne regjeringa har vorte utsett for den
sterkt misvisande karakteristikken å vere ei nei-regjering,
men det har jo alle regjeringar etter 1994 vore. Dei har bygd på det
same grunnlaget – folkeavstemminga, EØS og tosidige samarbeidsavtaler
med EU, der ein måtte finne det nødvendig.

Eg har også eit inntrykk av at alle
i Stortinget og i Regjeringa meiner at ei utviding av EU til Sentral-Europa
er eit viktig bidrag til europeisk stabilitet. Statsministeren understreka
dette da han var i Tyskland nettopp. Han understreka at ei utviding
av EU til Sentral-Europa er eit viktig bidrag til den europeiske
utviklinga, og at Noreg vil medverke til at desse nye medlemslanda
får ein så lett overgang som mogleg inn i EU.
Og eg spør da: Kva har statsministeren tenkt at Noreg konkret
skal medverke med for å utvide EU?

  Når det gjelder begrepsbruken først:
Regjeringen bygger på folkeavstemningsresultatet fra 1994,
og jeg minner om at det var et nei til norsk medlemskap. Det var
ikke et nei til et samarbeid med EU som sådan, eller med
EU-land, men det skal skje på et folkerettslig og ikke
et overnasjonalt grunnlag. Derfor har jeg svært god samvittighet
for at Norge arbeider aktivt for et slikt samarbeid med EU og med
EU-land på dette grunnlag og på folkeavstemningens
grunn.

Når det gjelder andre lands forhold
til EU, respekterer vi disse lands selvbestemmelsesrett, på samme
måten som de respekterer Norges. Vi tar derfor utgangspunkt
i og legger til grunn at flere tidligere kommunistland, land i Øst-
og Sentral-Europa, søker om medlemskap i EU. Derfor syns
vi det er viktig å bidra til at denne prosessen kan skje
på en slik måte at det skaper et helhetlig Europa uten
nye skillelinjer. Vi kan selvsagt ikke direkte påvirke disse
lands forhandlinger med EU, men når de ønsker medlemskap,
kan vi bl.a. ved politisk og økonomisk støtte
til slike land bidra til at de settes i stand til å få den
tilknytningsformen som de selv ønsker. Men dette er disse lands
eget valg. Norge treffer sitt valg.

  Eg meinte ikkje at det var nokon grunn for
statsministeren til å ha dårleg samvit for det
arbeidet som han gjer for å auke samarbeidet med EU. Tvert
imot er det som skjer, viktig. Eg meinte det eigentleg som ei støtte
til Regjeringa når eg understreka det som statsministeren
sa i si tale på Konrad Adenauer-stiftelsen, at Noreg vil
vere ein partnar i utvidingsprosessen og vere med og lette overgangen
for nye medlemer. Eg set også pris på at statsministeren
går vidare her og seier at bidraget kan vere i form av økonomisk
støtte eller på andre måtar.

Meiner statsministeren at dette kan vere norske
tiltak, eller ser han for seg at Noreg skal inngå i forhandlingar, konsultasjonar,
med EU for å finne kor Noreg best kan medverke for at utvidinga
kan kome i stand?

  En viktig grunn til at andre lands tilknytning
og eventuelle medlemskap i EU interesserer oss, er selvsagt også at
når nye land kommer inn i EU som medlemmer, blir de også en del
av EØS-området, hvor Norge er med. Så dette har faktisk
en ganske direkte virkning for Norge. Derfor har det interesse for
oss både å være fortløpende
orientert om utvidelsesprosessen, noe vi sørger for å bli,
og å bidra til at denne prosessen kan skje så smertefritt
som mulig. Det kan selvsagt skje gjennom direkte norske tiltak.
Vi har støtteprogrammer for noen østeuropeiske
land, bl.a. de baltiske, som nå søker om medlemskap.
Men jeg tror vi kan gi et større bidrag gjennom regionale
ordninger i Europa, der også Norge er aktiv. Dette er også i
norsk interesse, fordi disse landene, hvis de blir medlem av EU,
blir en del av EØS-området. 

  Det blir oppfølgingsspørsmål – Jens Stoltenberg.

  Jeg tror alle forstår at vi skal legge
folkeavstemningen til grunn, og jeg skal la EU-debatten ligge. Det
er likevel et paradoks for noen at vi har en regjering som er erklært
motstander av norsk medlemskap, men som er tilhenger av at andre
land skal melde seg inn i Den europeiske union. Statsministerens
tale i Berlin må oppfattes som mer enn en aksept for at
andre land har en selvbestemmelsesrett til å avgjøre
om de vil bli medlemmer, for statsministeren sa at Norge gjerne
vil være partner i denne prosessen, og at Norge vil lette
disse landenes muligheter til å bli medlemmer i en overgangsfase.
Og da gjør man noe mer enn å akseptere at andre land
kan bli medlemmer, man vil bidra til det ved å gå inn
og støtte dem. Jeg synes vi fortsatt ikke har fått
helt klart svar på hvordan denne støtten skal
gis. Skal den gis i form av økonomisk støtte direkte,
slik man i dag gir gjennom EFTA-fondet til Spania og Portugal, eller
skal det f.eks. åpnes for mer handel? 

  Dette er ikke noe paradoks i det hele tatt.
Som jeg nettopp repliserte til representanten Blankenborg, vil østeuropeiske
lands eventuelle EU-medlemskap få direkte virkning for
Norge på grunn av EØS-avtalen. Derfor har vi også en
egeninteresse av at dette kan skje så smertefritt og så godt
som mulig, som et ledd i en europeisk integrasjon, på basis
av disse lands egen beslutning om å ville søke
medlemskap. Mer oppsiktsvekkende er ikke dette. 

Når det gjelder hvilken form for støtte
vi kan gi for at dette skal skje så smertefritt som mulig,
kan det, som jeg allerede har sagt, dels skje bilateralt. Vi har
også uttrykt at vi gjerne ser at den støtteordningen
som Norge til nå har bidratt i for søreuropeiske
områder, også kan vris over mot eventuelle østeuropeiske
land, som senere blir medlemmer av EU. 

  Karin Andersen – til oppfølgingsspørsmål. 

  Jeg er glad for at statsministeren understreker
at vi har en nei-regjering, men det er kanskje nødvendig å begynne å praktisere
dette nei-et snart. En prøvestein på dette vil
være når vi skal behandle f.eks. matsminkedirektiv,
patent på liv eller barnematdirektivene. 

Ser statsministeren det slik at det er mulig å praktisere nei-et
på en slik måte at man kan nedlegge et veto? Og ser
statsministeren behovet for å få synliggjort konkret fordelen
med å stå utenfor EU, og at ikke Regjeringa med
sin politikk bidrar til at vi blir mer tilpasset enn et EU-medlemsland? 

  De fleste direktiver fra EU som har vært
EØS-relevante, har vært relativt uproblematiske for Norge,
og de har Regjeringen kunnet akseptere bl.a. i forståelse
med Stortingets EØS-organ. Det er noen direktiver som nå er
aktuelle, som er svært problematiske. Det er nok å nevne
det bioteknologiske, bl.a. patentspørsmålet, og
matsminke- og barnematdirektiver. Regjeringen har klart gitt uttrykk
for at her er det bestemmelser som vi ser negativt på,
og som vi ikke ønsker skal bli gjort gjeldende i Norge.
På hvilken måte det skal skje, må vi
komme tilbake til etter at vi har vært gjennom en prosedyre,
bl.a. innhenting av faglige uttalelser omkring dette. Det kan tenkes
ulike måter å forholde seg til EU på omkring
dette spørsmålet, med det som sikte at vi skal
unngå uønskede bestemmelser og virkninger i Norge.
Valg av virkemiddel kan ikke være det viktigste, men at
vi opprettholder en sunn matpolitikk på dette området
i Norge. 

  Inge Lønning – siste
oppfølgingsspørsmål. 

  Statsministeren begrunnet sin uforbeholdne
oppslutning om ønsket om å utvide EU med nye medlemsland
med at Norge dermed får flere å samarbeide med
innenfor rammen av EØS-avtalen. Det må jo være
et paradoks i dette, for på Norges side er vi bare i selskap
med Island og Liechtenstein. Med all respekt for disse landene er
ikke den samlede kjøttvekt all verden. 

Ser ikke statsministeren et paradoks i at tyngdeforholdet
innenfor dette avtaleverket hele tiden forskyves til Norges ugunst?

  Det viktigste for Norge når det gjelder
EØS-avtalen, er at den virker godt og etter hensikten. Det gjør
den. Den har bidratt til at norske bedrifter konkurrerer på lik
linje med bedrifter fra EU-land innenfor et samlet indre marked.
Det er det avgjørende. Alle ser at det er ulik størrelse
på de to pilarene innenfor EØS-avtalen, og at den vektforskyvningen kan
bli enda sterkere hvis og når flere land blir medlem av
EU. Men som sagt, det avgjørende for Norge er at EØS-avtalen
fungerer godt og etter hensikten på de områder
den dekker, og det gjør den. At den tidligere leder av
Europabevegelsen gjerne ser at dette skal brukes som et argument
for at Norge igjen skal søke om medlemskap, er ikke overraskende,
men helt forståelig. For meg er det avgjørende
at EØS-avtalen, som er den tilknytningsformen vi har valgt, fungerer
godt. 

  Vi går videre til neste
hovedspørsmål.

 Jeg har et spørsmål til finansministeren.

Etter det rørende budsjettekteskapet
vi nå har vært vitne til mellom sentrumspartiene
og Arbeiderpartiet, har en av konsekvensene vært at de
svært høye og til dels særnorske avgiftene
på bil har blitt videreført eller økt.
En av dem er bensinavgiften. Hovedårsaken til den høye
bensinprisen i Norge er i stor utstrekning nettopp bensinavgiftens
størrelse. Hver gang oljeprisen nå stiger, vil
bensinprisen bare bli høyere. Samtidig som oljeprisen øker, blir
også statens inntekter større.

Fremskrittspartiet har flere ganger tatt til
orde for å få utredet et fleksibelt bensinavgiftssystem,
hvor avgiften fluktuerer motsatt av oljeprisutviklingen. I et replikkordskifte
i finansdebatten sa Arbeiderpartiets parlamentariske leder til Carl.
I. Hagen at også Arbeiderpartiet kunne vurdere et system
for å hindre de altfor store fluktuasjonene. (Presidenten
klubber.)

  Taletiden er omme.

  Hva mener statsråden om dette?

  Jeg skjønte nok hva spørsmålet
var, nemlig om også finansministeren kunne tenke seg å vurdere
en fleksibel bensinavgift.

Jeg registrerte at Jagland i sitt svar i replikkrunden
i finansdebatten ikke avviste tanken og sa at man kunne jo vurdere
en slik ordning, men jeg syntes nok ikke at man kunne spore særlig
entusiasme i svaret. Jeg er derfor ikke sikker på, når
man har fått tenkt seg nøyere om, at man også i
Arbeiderpartiet mener at det vil være en god løsning,
slik jeg har forstått at Fremskrittspartiet mener.

For min del vil jeg i hvert fall ikke nå signalisere
at man skal begynne å lage fleksible avgifter verken på bensin
eller annet, avhengig av markedssituasjonen.

  Betyr det at finansministeren synes at nivået
på dagens bensinavgifter er tilfredsstillende? Eller mener
finansministeren at det kan være behov for å sette
disse avgiftene ned, også fordi bilen vil være
det viktigste transportmiddelet i all overskuelig fremtid? Den er
et viktig transportmiddel for å opprettholde bosetting
i distriktene. Den er et viktig transportmiddel for barnefamiliene.
Den er et viktig transportmiddel for en rekke eldre mennesker i
landet. Det betyr i realiteten at jo høyere bensinavgiften
er, jo dyrere vil det være for hver enkelt av oss å kjøpe
bensin. 

Er finansministeren såre tilfreds
med nivået på bensinavgiften? Eller vil Regjeringen
ta et initiativ for på en eller annen måte å kunne
få dette nivået ned?

  Hvis finansministeren var av den oppfatning
at avgiftsnivået f.eks. på bensin var helt feil,
ville han selvfølgelig måtte ta et initiativ til å foreslå endringer.
Det har ikke finansministeren gjort i forbindelse med dette budsjettet,
og det må da tolkes i den retning at jeg mener at det avgiftsnivået
vi har, må kunne forsvares.

Det er dessuten ikke slik at bensinen er spesielt
dyr nå i forhold til i «gamle dager».
Hvis man ser på prisutviklingen, er ikke 9-10 kr
pr. liter for bensin, som vi har i dag, avskrekkende i forhold til
f.eks. 1-1,50 kr, som vi hadde tidlig på 1960-tallet.

  Da går vi til nytt hovedspørsmål.

  Jeg har også et spørsmål
til finansministeren.

I hundrevis av idrettslag, korps og andre frivillige
lag og organisasjoner gjør lederne og instruktørene
på fritiden en formidabel jobb for mange unge mennesker.
Derfor må man klype seg i armen når man ser at
Finansdepartementet foreslår regler som innebærer
at reise til og fra trening i utgangspunktet nå defineres
som arbeidsreise og ikke lenger som yrkesreise. Dermed blir hele
kilometergodtgjørelsen plutselig skattepliktig inntekt.
Dette føyer seg inn i rekken av meget tvilsomme forslag
fra Finansdepartementet i den senere tid. Om det ikke er idrettsledere
man skal ta, er det parkering hos arbeidsgiver eller hjemme-pc betalt
av arbeidsgiver. 

Kan finansministeren her og nå forsikre
Stortinget om at han ikke har tenkt å gjennomføre
disse reglene?

  Dette temaet ble også tatt opp i
en replikk til statsministeren i finansdebatten, og han gav vel
ganske klart uttrykk for hva Regjeringen mener når det
gjelder å «plage» idrettslagene.

Den aktuelle saken er svært skjevt
framstilt i avisene. Man får av det som står i
avisene, nærmest inntrykk av at det er et slags skattemessig
anslag mot idretten. Det er ikke det som ligger i kortene.

Bakgrunnen for at dette i det hele tatt har
kommet fram i mediene, er at Finansdepartementet tidligere i år
sendte ut på høring et forslag om en forskrift
angående yrkesreiser og arbeidsreiser. Årsaken til at departementet
nå foreslår forskriftsendring her, er at det har
vist seg problematisk å klassifisere slike reiser, det
har altså vært vanskelig å avgjøre
om reisen mellom hjem og arbeidssted skal karakteriseres som arbeidsreise
eller yrkesreise. Derfor har det vært et problem å fastslå hvilken
beskatning man eventuelt skal ilegge en dekning fra arbeidsgiver
for slike reiser. Så hele bakgrunnen for forslaget er generell
og har overhodet ikke vært rettet spesielt mot idrettsorganisasjonene.
At dette ikke først og fremst er rettet mot idrettsorganisasjonene, viser
det faktum at idrettsorganisasjonene heller ikke har vært
høringsinstans. Dette er noe som er konstruert opp av mediene,
spesielt av Aftenposten, har jeg lagt merke til. Jeg kan på samme
måte som statsministeren forsikre om at det ikke er Regjeringens
politikk å stikke kjepper i hjulene for idrettsorganisasjonene.
Vi vil ikke legge opp til at man skattemessig skal legge økte
byrder på dem som utfører en meget verdifull arbeidsinnsats
for idretten, en arbeidsinnsats som svært ofte er ubetalt.

  Jeg takker for svaret.

Finansministeren sier at det ikke var meningen
at en omlegging av kilometergodtgjørelsen skulle ramme
bl.a. idrettsledere. Men poenget er at følgen av de endringene som
departementet foreslår, at man skal omdefinere yrkesreise
til arbeidsreise, vil føre til at f.eks. en idrettsleder
som har 27 000 kr i kilometergodtgjørelse
for å kjøre hjemmefra til idrettsplass eller treningsområde – hvor han
gjør en kjempeinnsats – og hjem igjen, vil kunne
få en skatteskjerpelse på 13 000-14 000 kr.
I seg selv synes jeg det burde ha avstedkommet at finansministeren
straks de oppslagene kom, bare hadde lagt ballen død. Men
jeg registrerer nå at idrettsledere i henhold til finansministeren
ikke skal bli omfattet av denne skatteskjerpelsen.

Når det gjelder skatt på hjemme-pc
og fri parkering hos arbeidsgiver, lurer jeg på om finansministeren
også har tenkt å frafalle det? Da vil jo gleden
stige ytterligere!

  De to siste temaene har jeg også nylig
hatt spørsmål om i spørretimen, og jeg
vil henvise til de svarene jeg gav der. Jeg synes det piskes opp
en unødig frykt og stemning her for hva Finansdepartementet
kan finne på av plager for folk flest.

  Da går vi til siste hovedspørsmål. 

 Jeg har et spørsmål til forsvarsministeren,
hvis statsministeren ikke insisterer på å ta det.
Han er også berørt.

Arbeidet med å styrke EUs evne til
krisehåndtering og fredsbevarende aksjoner har åpenbart
stor betydning, også for Norge. Særlig vil det
være problematisk hvis vi kobles fra de løpende
rådslagninger i Vest-Europa om viktige sikkerhets- og forsvarspolitiske
spørsmål. Det framgår av pressen at både
statsministeren og utenriksministeren har tatt til orde for konsultasjoner
etter en særskilt ordning med EU – etter statsministerbesøket
i Tyskland konkretisert som et mulig fellesorgan mellom EU og vesteuropeiske
NATO-land som ikke er med i EU. 

Dette kan være vel og bra og et nyttig
bidrag, men det er langt fra nok. Det er på en måte
NATO nå, minus USA og Canada. Vi deltar nå for
alle praktiske formål fullt ut i Vestunionens rådslagninger.
Betyr dette at Regjeringen har lagt til side ønsket om å delta
på daglig basis, både i den foreslåtte
sikkerhetspolitiske komite i EU og i den foreslåtte militærkomite?

  Jeg kan forsikre om at de av Regjeringens
medlemmer som har mulighet til å påvirke EUs beslutninger
i denne prosessen, gjør det. Det gjør også jeg
som forsvarsminister i de sammenhenger jeg har anledning til det.
Vi har redegjort i Stortinget for hvilke ambisjoner vi har i forhold
til å kunne få innflytelse i den nye forsvars-
og sikkerhetspolitiske strukturen i EU. Det går på å kunne
påvirke mest mulig så tidlig som mulig både
i diskusjoner generelt og i diskusjoner som fører fram
til beslutninger, men vi får selvfølgelig ikke være
til stede i de fora hvor EU tar sine beslutninger.

Jeg reiser nå like etter denne spørretimen
til Brussel og skal være med i forsvarsministermøtet
i NATO. Der vil jeg igjen legge fram Norges ambisjoner og se hvor langt
vi kan klare å komme.

  Jeg tviler ikke på at Regjeringen
her gjør det som er mulig, men jeg tror en offentlig oftere
bør gi inntrykk av hva som er ambisjonsnivået. Det
er nemlig ikke spesielt vanskelig å få til konsultasjonsordninger
med EU. Jeg har vært med på mange konsultasjoner
med EU. 

Det det dreier seg om her, er å delta
i det daglige arbeidet med løpende sikkerhetspolitiske
og militære spørsmål. I det forhandlingsopplegget
Regjeringen har lagt fram, er det meg bekjent slik at en ber om å få delta
i EUs interne organer på disse områdene med tale-
og forslagsrett. Men jeg tror det er nødvendig å spesifisere
at dette er noe helt annet og mer omfattende enn å møtes
til rådslagninger på politisk nivå av
og til, for det tror jeg ikke er spesielt vanskelig å få til.
EU har mange slike ordninger med utenforliggende organisasjoner
og utenforliggende grupperinger av land.

Så jeg ber om at forsvarsministeren
sørger for at denne ambisjonen også kommer klarere
til uttrykk i de signaler som sendes.

  Vi har i dag rettigheter i Vestunionen som
er så klare som dem representanten Godal nå fremfører.
Det er de samme rettigheter som vi har i Vestunionen i dag, som
det er vår ambisjon å oppnå også i
EU. Vi fremfører dette så klart og så tydelig
som mulig når vi har anledning. Hva prosessen i EU fører fram
til på Helsingfors-møtet, er selvfølgelig
noe annet. Men vi har altså høye ambisjoner, nettopp
for å prøve å oppnå høyest
mulig mål.

  Tiden for den muntlige spørretimen
er da omme, og vi går over til den ordinære spørretimen.





                    
                    
                    

  Det blir en lang rekke endringer
i den oppsatte spørsmålslisten, og presidenten
viser i den sammenheng til den oversikt som er omdelt på representantenes
plasser i salen.

De foreslåtte endringene i dagens
spørretime foreslås godkjent. – Det anses
vedtatt.

Endringene var som følger:

Spørsmål 6, fra representanten
Øystein Hedstrøm til nærings- og handelsministeren,
vil bli besvart av landbruksministeren som rette vedkommende.

Spørsmål 7, fra representanten
Børge Brende til nærings- og handelsministeren,
er overført til miljøvernministeren som rette
vedkommende. Spørsmålet vil imidlertid bli besvart
av utviklings- og menneskerettighetsministeren på vegne
av miljøvernministeren, som er bortreist. Etter anmodning
fra utviklings- og menneskerettighetsministeren flyttes
dette spørsmål og besvares foran spørsmål
25, som skal besvares av samme statsråd.

Spørsmål 8, fra representanten
Oddbjørg Ausdal Starrfelt til nærings- og handelsministeren,
vil bli besvart av finansministeren på vegne av nærings-
og handelsministeren, som er bortreist.

Spørsmål 10, fra representanten
Ingvald Godal til justisministeren, vil bli besvart av arbeids-
og administrasjonsministeren på vegne av justisministeren,
som er bortreist. Etter anmodning fra arbeids- og administrasjonsministeren
flyttes dette spørsmål og besvares foran spørsmål 29
som skal besvares av samme statsråd. Spørsmålet
vil bli tatt opp av representanten Kari Lise Holmberg.

Spørsmålene 11 og 12, fra
henholdsvis representantene Rune E. Kristiansen og Inga Balstad
til kirke-, utdannings- og forskningsministeren, vil bli besvart
av arbeids- og administrasjonsministeren på vegne av kirke-, utdannings-
og forskningsministeren, som er bortreist. Etter anmodning fra arbeids-
og administrasjonsministeren flyttes også disse spørsmål
og besvares foran spørsmål 29 som skal besvares
av samme statsråd.

Spørsmål 13, fra representanten
Rolf Reikvam til kirke-, utdannings- og forskningsministeren, må utsettes
til neste spørretime, da statsråden er bortreist.

Spørsmål 21, fra representanten
Torbjørn Andersen til helseministeren, vil bli besvart
av sosialministeren som rette vedkommende.

Spørsmålene 22 og 24, fra
henholdsvis representantene Børge Brende og Einar Olav
Skogholt til helseministeren, vil bli besvart av sosialministeren
på vegne av helseministeren, som er bortreist.

Spørsmål 23, fra representanten
John I. Alvheim til helseministeren, må utsettes til neste
spørretime, da statsråden er bortreist.

Spørsmålene 26 og 27, fra
henholdsvis representantene Per Roar Bredvold og Torbjørn
Andersen til miljøvernministeren, vil bli besvart av utviklings-
og menneskerettighetsministeren på vegne av miljøvernministeren, som
er bortreist.

Spørsmål 28, fra representanten
Ivar Kristiansen til arbeids- og administrasjonsministeren, bortfaller,
da spørreren ikke er til stede.

(Brannalarmen går.)

  Stortinget må nå ta
en pause for å sjekke hva som skjer.

Møtet avbrutt kl. 11.05

Stortinget fortsatte sine forhandlinger kl.
11.25.

Aud Blattmann hadde
her overtatt presidentplassen. 





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 8


    
        

Spørsmål 9


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18 


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 7


    
        

Spørsmål 25


    
        

Spørsmål 26


    
        

Spørsmål 27


    
        

Spørsmål 28


    
        

Spørsmål 10 


    
        

Spørsmål 11


    
        

Spørsmål 12


    
        

Spørsmål 29


    



                    

 Dette spørsmålet,
fra representanten Øystein Hedstrøm til nærings-
og handelsministeren, vil bli besvart av landbruksministeren som
rette vedkommende.

  Jeg har et spørsmål til landbruksministeren:

«Prisen på samlemelk fra
TINE Norske Meierier, brukt til gulost, utregnes etter utsalgspris
på representantvaren, halvkilos pakninger av Norvegiaost.
På bakgrunn av en omfattende undersøkelse mener
Synnøve Finden at Tine dumper osteprisene. Gjennom å øke
prisen på representantvaren, men senke prisen ellers, opprettholdes
et høyt prisnivå for konkurrenter.

Mener statsråden dette er måten å håndtere
utjevningsordningen på?»

  Etter det jeg forstår, er undersøkelsen
det her vises til, basert på priser ut i butikk, dvs. priser
på detaljvarenivå. Prisutjevningsordningen er basert
på jordbruksavtalens priser på melk og melkeprodukter,
og disse fastsettes på engrosnivå. Etter at maksimalprisforskriftene
for meierienes salg av melk ble opphevet fra 1. januar 1997, har
en ingen offentlig regulering av prisene på melk og melkeprodukter
på senere ledd enn engrosleddet. Butikkene foretar med
andre ord prisfastsettelser på melkeprodukter på samme
måte som for andre dagligvarer, og kan foreta de prisdifferensieringene som
måtte ønskes.

Etter de opplysninger som Landbruksdepartementet har
fått fra Tine , kan den refererte prisutviklingen på ost i
butikk ikke tilskrives de priser Tine har satt ved salg fra meieri
til grossist. I løpet av de siste to årene har
de ostetyper som er omfattet av undersøkelsen, hatt en
parallell prisutvikling på engrosnivå, og endringene
i perioden kan relateres til endringer i jordbruksavtaleprisen på representantvaren.

I jordbruksavtalens prissystem for melk er
det sju ulike produktgrupper som hver har definert en representantvare
med tilhørende kostnadskalkyle og beregnede råvareverdier.
Det er disse representantvarene som det fastsettes priser for i
jordbruksavtalen. For den produktgruppe det her er tale om, dvs.
modnede oster, er altså Norvegia i halvkilospakninger representantvaren.

I jordbruksavtalen legges det føringer
på prissettingen for de øvrige produktene i de
respektive produktgruppene. Det vil si at alle produkter som er
plassert i samme varegruppe, skal prissettes med utgangspunkt i
representantvaren. Dette betyr at dersom det hadde blitt registrert at
Tine hadde ulike priser på ulike ostetyper i samme prisgruppe
ut fra meieri, og at dette ikke kunne tilskrives ulike foredlingskostnader,
hadde dette vært i strid med intensjonen i jordbruksavtalen.
Men som nevnt tidligere er dette ut fra de opplysninger departementet
har fått, ikke tilfellet. Oppfølging av eventuell
konkurransehemmende prisdiskriminering mellom produkter som ikke prisfastsettes
i jordbruksoppgjøret, ligger til konkurransemyndighetenes
ansvarsområde.

  Jeg takker statsråden for svaret.
Det er godt å høre at den informasjonen som har kommet
fra Synnøve Finden, sannsynligvis er ukorrekt, og at man
har en utvikling i retning av større grad av konkurranse,
slik som intensjonen er fra Stortingets flertall.

Omsetningsrådet vedtok den 19. mars
i år å begrense Tines leveringsplikt til private
meierier. Dette ble anket inn for departementet av Synnøve
Finden. Denne saken har det vært stille om en stund, så jeg
er litt nysgjerrig og vil nå høre om departementet
har forholdt seg til denne anken og tatt en beslutning.

  Jeg vil gjerne ha sagt at jeg er veldig opptatt
av at utjamningsordningen skal fungere helt etter sin intensjon.
TINE Norske Meierier skal verken tjene eller tape på denne
ordningen. En manipulering med prissetting ville derfor være
helt uakseptabelt også sett fra departementets side. Men
som jeg har sagt: De undersøkelsene som er gjort, tyder
ikke på at det foreligger noe mislighold på det
området.

Så til en helt annen sak, som ikke
gjelder spørsmålet. Men jeg kan opplyse representanten
Hedstrøm om at denne klagebehandlingen er helt i sluttfasen,
og at svar vil foreligge om ikke altfor lenge – for å uttrykke
meg på den måten.

  Spørsmål 7 vil
bli behandlet senere, etter spørsmål 24.





                

 Dette spørsmålet,
fra representanten Oddbjørg Ausdal Starrfelt til nærings-
og handelsministeren, vil bli besvart av finansministeren på vegne
av nærings- og handelsministeren.

  Et tillèt meg å stilla følgjande
spørsmål til nærings- og handelsministeren:

«Gastronomisk Institutt er ei stifting
som i nært samarbeid med Norsk hotellhøgskole
i Stavanger har til føremål å driva utviklingsarbeid
og studieverksemd for å fremja det gastronomiske nivå i
Noreg. Dette har viktige ringverknader for næringslivet
på dette feltet der Høgskolen i Stavanger har
ein spisskompetanse.

Kva kan Nærings- og handelsdepartementet,
eventuelt andre departement, bidra med for å sikra dette
arbeidet i framtida?»

  På vegne av nærings- og
handelsministeren skal jeg få avgi følgende svar:

Gastronomisk Institutt har en viktig funksjon
i det matfaglige miljøet både nasjonalt, i Rogaland
og i forhold til Høgskolen i Stavanger, avd. Norsk hotellhøgskole.
Som en vesentlig del av det matfaglige miljøet i Rogaland,
som betegnes som matfylket i Norge, er lokaliseringen i Høgskolens
lokaler gunstig. Gastronomisk Institutt har internasjonal toppkompetanse
både gjennom deltakelse på landslaget for kokker
og gjennom sine profileringsaktiviteter for Norges Eksportråd,
og er av stor betydning for eksport av norsk mat.

Det vil være viktig at denne kompetansen
formidles videre til det nasjonale miljøet. Dette skjer
direkte overfor næringen gjennom kursaktiviteter og samarbeidet med
Høgskolen i Stavanger ved avd. Norsk hotellhøgskole
omkring studietilbud innenfor området. Spesielt skjer dette
i forbindelse med det nye toårige studiet i kjøkken-
og restaurantledelse ved Høgskolen, der Gastronomisk Institutt
spiller en vesentlig rolle med sin toppkompetanse på mat.
Det er også planer om i samarbeid med Gastronomisk Institutt å etablere
en internasjonalt anerkjent vinutdanning. Det er videre påbegynt
et samarbeid mellom Høgskolen i Stavanger, avd. Norsk hotellhøgskole,
om ulike forskningsprosjekter. Det første eksemplet på dette
vil være innføring av ny teknologi i matproduksjonen
i reiselivsnæringen. Prosjektet, som starter i januar 2000,
vil bli finansiert av Norges forskningsråd.

Så vel kirke-, utdannings- og forskningsministeren som
nærings- og handelsministeren ser positivt på at høgskolene
og universitetene inngår gode allianser med ulike private
og statlige institusjoner. Denne type samarbeid bidrar til å fremme
innovasjon og næringsutvikling både på lokalt
og nasjonalt plan, samtidig som det vil kunne være faglig
berikende for utdanningsinstitusjonene. Samarbeidet med Gastronomisk
Institutt er utvilsomt svært verdifullt for Høgskolen
i Stavanger.

Det er viktig å ha et godt regelverk
for utdanningsinstitusjonenes samarbeid med private institusjoner.
Regelverket må ivareta hensynet til ryddighet og forsvarlig
forvaltning av offentlige midler. Samtidig må slike regler
gi fleksibilitet for institusjonene til å etablere hensiktsmessige
ordninger som kan bidra til å øke omfanget av
samarbeidet med eksterne aktører og til å styrke
kvaliteten på etter- og videreutdanningsvirksomheten. Kirke-,
utdannings- og forskningsdepartementet arbeider i øyeblikket med
oppfølging av Mjøs-utvalgets delutredning om organisering
av oppdragsvirksomhet. I denne sammenheng vil det eksisterende regelverket
for samarbeid mellom utdanningsinstitusjoner og private stiftelser
eller selskap bli gjennomgått for å avklare om
det er behov for endringer.

Gjennom fem år har Gastronomisk Institutt
hatt en samarbeidsavtale med Statens nærings- og distriktsutviklingsfond,
SND, om oppbygging av instituttet. SND har bidratt med 5 mill. kr
til avtalen, som avsluttes i inneværende år. I
tillegg har instituttet hatt en offentlig forsknings-
og utviklingskontrakt med Radiumhospitalet. Som kompetansebedrift
er det nå lagt opp til et større IT-prosjekt som
etter planen skal starte opp i år 2000.

Det er viktig at Gastronomisk Institutt også i
framtiden får nyte godt av støtteapparatet på lik
linje med andre kompetansebedrifter.

  Eg takkar finansministeren for svaret, som
eg synest var positivt i den forstand at det var ei veldig positiv
framstilling av Gastronomisk Institutt. 

På den andre sida var det ikkje så mykje
nytt når det gjeld moglegheit for støtte. Det
statsråden sa, så vidt eg kunne få med
meg, var at dei får støtte knytt til forskingsprosjekt.
Poenget er at dei driv med ganske mykje ueigennyttig arbeid,
og ringverknadene kjem andre til gode enn dei sjølve. Og
det er viktig. 

Det kunne vera interessant og vera eit godt
bidrag dersom staten kunne koma med noko meir enn forskings- og prosjektretta
støtte til Gastronomisk Institutt. No er det ikkje sikkert
at finansministeren kan svara på dette, men eg vonar at
eg kan få tilbakemelding på det iallfall i ein seinare
samanheng.

  Som spørreren også antydet
på slutten av spørsmålet, er ikke dette
mitt fagområde, og derfor er det ikke rimelig at jeg blander
meg opp i hva nærings- og handelsministeren og hans departement nå kan
antyde av ytterligere støtte, men jeg skal ta med meg spørsmålsstillingen.
Jeg føler vel at det også lå et ønske
i spørsmålet om at det søkes muligheter
for en slik støtte. Så får man avvente
svaret fra fagdepartementet. 





                

 Dette spørsmålet
er utsett til neste spørjetime.





                

 Dette spørsmålet,
frå representanten Torbjørn Andersen til helseministeren,
vil verta svara på av sosialministeren som rette vedkommande.

 Jeg skal få stille følgende spørsmål
til sosialministeren som rette vedkommende:

«En lungesyk (82 år) bor
på den kommunale institusjonen Margarete Stiftelsen i Arendal.
På grunn av sin sykdom er hun avhengig av å bruke
surstofflaske. For å komme ut av rommet er hun avhengig
av en transportabel surstofflaske, men denne må hun betale
for selv. Dette er dyrt for henne. Hadde hun bodd hjemme, ville
hun fått dette dekket av trygdeverket.

Hva mener statsråden om denne urettferdighet
som har rammet pasienten, og vil statsråden straks ta initiativ for å endre
dette regelverket?»

  Lat meg aller fyrst gjera greie for regelverket
slik det er i dag.

Kommunen har både etter kommunehelsetenestelova og
sosialtenestelova ansvaret for å gje pleie og omsorg til alle
i kommunen som har behov for det. Pleie og omsorg kan ein gje i
sjukeheim, aldersheim eller andre former for bustader med omsorgsteneste
heile døgnet.

Ansvaret for finansiering av tekniske hjelpemiddel
for personar som oppheld seg i slike institusjonar, er delt mellom
kommunen og folketrygda. 

Kommunen har ansvaret for hjelpemiddel som
er naudsynte i samanheng med den behandlinga, treninga eller pleia
som slike helseinstitusjonar normalt yter. Det same gjeld hjelpemiddel
som fleire bebuarar kan dra nytte av.

Folketrygda har ansvaret for finansieringa
av hjelpemiddel som er individuelt tilpassa. Dette gjeld hjelpemiddel
til rørsle og kommunikasjon. Kommunikasjonshjelpemiddel
omfattar t.d. syn, hørsel og lesehjelpemiddel.

Surstoffapparat blir rekna som behandlingshjelpemiddel
og fell difor utanfor finansieringsansvaret til folketrygda slik
regelverket er utforma. Etter kommunehelsetenestelova § 2-1
har alle rett til naudsynt helsehjelp i den kommunen vedkommande
bur eller mellombels oppheld seg.

Det kan tenkjast at mobilt oksygenapparat eller
andre hjelpemiddel er naudsynt for at klienten skal få «naudsynt
helsehjelp» etter kommunehelselova. Det må avgjerast
etter ei konkret vurdering i det enkelte tilfellet. Den som meiner å ha
eit slikt krav, kan retta ein søknad til kommunen. Ved
avslag kan avgjerda klagast til det organet kommunestyret har valt.
Dersom avgjerda framleis går klagaren imot, eller klagen
blir avvist, kan det klagast til fylkeslegen. Det er tilstrekkeleg
for å fremja ei slik sak at klienten meiner at vilkåret «naudsynt
helsehjelp» ikkje er oppfylt.

Kva nivå kommunen legg seg på når
det gjeld å gje naudsynt helsehjelp, avheng av økonomien
i den enkelte kommunen. Det kan difor føra til forskjellsbehandling. Eg
vil på denne bakgrunnen vurdera ansvarsfordelinga nærmare.

  Jeg takker statsråden for svaret,
som jeg oppfatter som rimelig positivt.

Denne saken er en sak som har fått
ganske stor oppmerksomhet og vakt bestyrtelse hos mange, ikke bare nede
på Sørlandet, men over hele landet. For en kan
jo spørre seg: Hvordan er det mulig at gamle og syke mennesker
som har vært med på å bygge opp dette
landet, som i dag skal være verdens rikeste, kan bli innestengt
og lenket til et institusjonsrom bare fordi det offentlige sier at
de ikke har råd til å koste på dem noen
skarve tusenlapper til f.eks. et pusteapparat som de er helt avhengig av?
Det er faktisk regelrett skandale at vi ikke har et skikkelig regelverk
som sikrer at de svakeste av de syke får et rettferdig
og likeverdig tilbud fra det offentlige, uavhengig av om en bor
i en rik eller fattig kommune her i landet. 

Jeg er rimelig tilfreds med det svaret statsråden
gav, men jeg vil spørre: Hvorfor må alltid noen
lide og våge å stå fram i media før
vi er villige til å endre på det som er åpenbare
urettferdigheter i regelverket i landet vårt?

 Eg er glad for at denne konkrete saka så langt
som eg har fått opplyst, er løyst, og at den lungesjuke
som dette gjeld, har fått sitt apparat. Eg er òg
glad for at det heldigvis ikkje er slik at det berre er kvar gong
ei sak blir tatt opp i media, at det skjer endringar på dette
feltet. 

Når det gjeld ansvarsfordelinga mellom
folketrygda, kommunane og òg ulike brukarbetalingsordningar,
har vi ei offentleg utgreiing frå eit offentleg oppnemnt
utval som har sett på dette. Deira tilrådingar
ligg i mitt departement. Dei er vanskelege å følgja
opp, for her er det svært ulike meiningar. Men denne saka
skal eg ta med meg i det vurderingsarbeidet som no skal gjerast
vidare. Det er her behov for ei ytterlegare avklaring.

 Det er etter mitt syn et stort poeng at svak
kommuneøkonomi ikke skal få resultere i at gamle,
syke og pleietrengende gis et uverdig eller mangelfullt tilbud.
Jeg tror bestemt – og jeg oppfatter det slik fra statsråden – at
vi er helt enige i at vi må sikre oss en nasjonal standard
på tilbudene til dem som er syke, om det er gamle eller
pleietrengende, som sikrer et likeverdig tilbud til alle, slik at
de som bor i fattige kommuner, ikke får et dårligere
tilbud enn de som bor i en rik kommune. Det at den damen som vi
her snakker om, tilfeldigvis bor i en kommune som er i nærheten
av konkurs på grunn av helt elendig lokalpolitisk styring,
må ikke få ramme henne som en uskyldig tredjepart. 

Jeg er glad for at Regjeringen har innsett
at regelverket kanskje bør endres for å skape
mer rettferdighet. Svaret var imidlertid ikke helt klart. Kan vi
vente at regelverket helt klart blir endret på dette området
for å få vekk de urettferdighetene som denne saken
viser?

 Eg vil gjerne understreka at om ein bur i ein
fattig kommune eller i ein rik kommune, har ein både etter
lova om kommunehelseteneste og lova om sosialteneste rett til nødvendig
helsehjelp og rett til nødvendig pleie og omsorg. Slik
er lova i dag, og slik skal ho òg handhevast. Det er i
tillegg gjeve ut både forskrifter og retningsliner, og
det er formelt høve til å klaga i forhold til
dei.

Så til spørsmålet:
Eg har altså sagt, og det står eg ved, at eg vil
vurdera dagens ansvarsfordeling, for den er uklår. 

Eg må i tillegg leggja til at kanskje
kunne eg oppfatta eit fornya engasjement frå Framstegspartiet
for å sikra kommunane ein betre økonomi. Det vil
i så fall vera eit signal eg tek imot med stor glede. 





                

 Dette spørsmålet,
frå Børge Brende til helseministeren, vil verta
svara på av sosialministeren på vegner av helseministeren.

 Jeg har følgende spørsmål
til sosialministeren, som vil svare på vegne av helseministeren,
som ikke er her i dag:

«Fylkeslegen i Sør-Trøndelag
har i en rapport avdekket at virksomheten ved Regionsykehuset i
Trondheim, medisinsk avdeling, drives på en faglig uforsvarlig
måte. Rapporten viser konstant overbelegg av pasienter
gjennom flere år, samt stor infeksjonsfare. Dette rammer
ikke minst pasientenes rettssikkerhet, sier fylkeslegen. Sentrale
helsemyndigheter skyver fylkeskommunen foran seg uten å ta
ansvar. 

Vil statsråden ta et nasjonalt ansvar
for å sikre forsvarlige forhold ved landets sykehus, deriblant
RiT?»

 Senest i behandlingen av ny lov om spesialisthelsetjenesten
i vår bestemte Stortinget at fylkeskommunen fortsatt skulle
ha ansvar for drift av sykehusene. Det er derfor Sør-Trøndelag
fylkeskommune som er ansvarlig for driften av Regionsykehuset i
Trondheim.

Staten har et overordnet ansvar for sykehusenes
rammebetingelser. Statlige myndigheter fører videre tilsyn med
at fylkeskommunale helsetjenester ytes i samsvar med de krav som
er gitt med hjemmel i lov og forskrifter. Et krav om forsvarlig
drift ved sykehus kan avledes av bl.a. sykehusloven § 18.

Fylkeslegen i Sør-Trøndelag
har som statlig tilsynsmyndighet gjennomført en tilsynsmessig
oppfølging av situasjonen ved Regionsykehuset i Trondheim,
medisinsk avdeling, gjennom hele 1999. På grunnlag av dette er
det utarbeidet en rapport om forholdene som nylig er oversendt Statens
helsetilsyn. Fylkeslegen påpeker i rapporten en rekke forhold
som etter fylkeslegens oppfatning tilsier at driften ved avdelingen
ikke er forsvarlig. Det pekes bl.a. på at avdelingens overbelegg
medfører fare for infeksjoner som er over det som kan regnes
som normal risiko samt at rettssikkerheten for pasienter og personell
av samme grunn er truet. Det siste har sammenheng bl.a. med at uforstyrret
dialog mellom helsepersonell og pasient ikke lar seg gjennomføre.
Fylkeslegen gir også uttrykk for at personellsituasjonen
ved avdelingen medfører at risikoen for skade, feil eller «nestenfeil» er uakseptabel
høy.

Fylkeslegen har oversendt saken til Statens
helsetilsyn med anmodning om at det blir vurdert å gi påbud
til fylkeskommunen om retting av forholdene med hjemmel i sykehusloven § 18
og lov om statlig tilsyn med helsetjenesten § 5.
Saken er til behandling i Statens helsetilsyn. Helsetilsynet innhenter
rutinemessig uttalelse når det gjelder fylkeskommunens
planer for utbedring av de påpekte mangler. Deretter vil
det bli tatt stilling til spørsmålet om påbud.
Jeg er kjent med at Helsetilsynet gir saken høy prioritet.

Regionsykehuset i Trondheim er ett av flere
sykehus i landet som i lengre tid har hatt høy belastning
ved medisinsk avdeling i form av overbelegg og korridorpasienter. Dette
kom fram i Helsetilsynets kartleggingsundersøkelse i fjor
av situasjonen ved landets sykehus.

En oppfølgende kartlegging i år,
som er i ferd med å bli avsluttet, gir indikasjon på at
situasjonen ved medisinsk avdeling ved Regionsykehuset i Tronheim
har blitt ytterligere forverret.

Jeg vil understreke at helseministeren nøye
vil studere denne rapporten for å vurdere om noen tiltak
skal iverksettes.

Når det gjelder den økonomiske
situasjonen ved sykehuset, vil Regjeringen ta initiativ til en gjennomgang
av sykehusøkonomien generelt, herunder produktivitetsutviklingen,
utviklingen i fylkeskommunenes økonomi og mulige årsaker
til underskuddssituasjonen ved sykehusene. Dette vil skje i samråd
med sykehuseierne og Kommunenes Sentralforbund. Regjeringen vil
komme tilbake til resultatet av denne gjennomgangen i revidert nasjonalbudsjett
i år 2000.

  Dette var et særdeles utilfredsstillende
svar – ansvarsfraskrivelse i kjent stil fra denne regjeringen
når det gjelder viktige helse- og sosialpolitiske spørsmål.

Her snakker vi om en medisinsk avdeling ved
et av våre regionsykehus hvor fylkeslegen påpeker
at det er stor infeksjonsfare. Det er altså så stort
overbelegg at det går på rettssikkerheten til
pasientene løs. Og hva sier sosialministeren? Jo, hun ønsker å gjøre
disse pasientene ytterligere til en kasteball mellom ulike forvaltningsnivå. Hun
sier at Regjeringen skal komme tilbake til denne type problemstilling
i revidert nasjonalbudsjett – altså om nesten
ett år skal disse pasientene få et skikkelig svar på sin
situasjon. 

Poenget er at helseministeren og Regjeringen
i sitt budsjettforslag kuttet det statlige tilskuddet til regionsykehusene.
Det ble kuttet fordi det ikke ble prisjustert. Vil sosialministeren
og Regjeringen vurdere å prisjustere dette tilskuddet til
regionsykehusene på bakgrunn av de siste opplysningene?

 Lat meg fyrst opplysa at Regjeringa i 1999-budsjettet
og også i 2000-budsjettet har styrkt den statlege finansieringa
til sjukehusa. Lat meg peika på at eg ventar at representanten
Børge Brende òg meiner at det her må vera
ei viss rekkjefølgje i forhold til ein helsetilsynsrapport
og oppfølginga av den, den gjennomgangen som er varsla
av fylkeskommunanes økonomi, og det samarbeidet som ein
der skal ha med KS og andre involverte, bl.a. helseøkonomiske
fagmiljø. Då er det behov for noko tid. Det er
ikkje lenge til kommuneøkonomiproposisjonen eller til revidert
budsjett skal handsamast. Men sjølvsagt er det her argusauge
på utviklinga når Helsetilsynet har sagt det dei
har sagt.

  Det er nesten slik at man blir i tvil om sosialministeren
har tatt innover seg den krisen som er ved våre fire regionsykehus.
Direktørene har presentert materiale som viser at pasientene
ikke får adekvat behandling. Så sier hun at Regjeringen
har økt bevilgningene til helse- og sosialtjenester. Poenget
er at heller ikke i år prisjusterte man tilskuddet til
regionsykehusene. Det er ikke prisjustert siden 1995, og det representerer
et kutt på over 300 mill. kr.

Jeg vil ha sosialministerens eksplisitte svar
på om hun også støtter fullt ut det kutt
som er foretatt i forhold til regionsykehusene. Og mener
faktisk Regjeringen at selv om det nå er avdekket at mange
pasienter ikke får en skikkelig behandling, så vil
man fortsatt stå ved det kuttet og ikke komme tilbake med
noen tilleggsbevilgninger til sykehusene før i revidert
nasjonalbudsjett? Dette synes jeg er utrolig i forhold til de utsatte
gruppene det her er snakk om. Jeg hadde faktisk ventet mer fra iallfall
sosialministeren. 

  Sosialministeren står bak det budsjettet
som vart lagt fram. Sosialministeren er òg kjend med at
Stortinget har auka løyvingane til regionsjukehusa gjennom
si behandling. Det synest det ikkje som om representanten Børge
Brende har tatt innover seg.

Så viste eg i svaret mitt til at fylkeslegen
har oversendt denne saka til Statens helsetilsyn, og at Statens
helsetilsyn no innhentar fråsegner og ser på korleis
dei kan følgja opp sin del av dette. Samtidig vil helseministeren, i
lag med sjukehuseigarane og KS, setja i verk ein gjennomgang som
både vil innebera ei evaluering av det nye innsatsstyrte
finansieringssystemet i forhold til viktige helsepolitiske spørsmål,
og ein analyse av årsakene til underskotet ved mange sjukehus.
Så kunne eg kanskje håpa at òg Høgre
stiller opp for å styrkja kommuneøkonomien. Det
ville òg hjelpa på.





                

  Dette spørsmålet
er utsett.





                

  Dette spørsmålet,
frå representanten Einar Olav Skogholt til helseministeren,
vil verta svara på av sosialministeren på vegner
av helseministeren.

  Jeg vil få stille følgende spørsmål
til sosialministeren:

«Vi har registrert en rekke brudd
på forbudet mot salg av tobakk til barn under 18 år.

Hvilke sanksjoner vil statsråden iverksette?»

  Det er viktig at tobakkskadelovgivningen blir
etterlevd i praksis. Det er dessverre et faktum at barn under 18 år
altfor lett har hatt mulighet til å kjøpe tobakksvarer.
Undersøkelser som er blitt iverksatt av Den Norske Kreftforening
og Statens tobakksskaderåd, har klart vist dette. På denne bakgrunn
har Sosial- og helsedepartementet bedt Tobakksskaderådet
om å samarbeide med bransjen for å bedre etterlevelsen
av aldersgrensen. På tidligere spørsmål
i Stortingets spørretime, den 13. januar i år,
svarte helseministeren bl.a.:

«Det
jeg har sett som den viktigste strategien når vi har dokumentert
en slik uakseptabel praksis, er å konfrontere bransjen
og bransjens egne organisasjoner med disse pinlige fakta. Og det
har vi gjort.

Neste trekk har da vært å utfordre
dem med hensyn til hva de vil gjøre som ansvarlige aktører
på dette området for å følge
norsk lov. Det skal de svare på i løpet av denne
måneden. Jeg velger å ta den kommunikasjon vi
har hatt til nå, på alvor, fordi den har vært
positiv, og jeg vil da forholde meg til de tilbakespill som bransjen gir,
før jeg antyder eventuelle endringer i den politikk og
de bestemmelser som Stortinget har vedtatt. Men det er klart at
hvis dette ikke fungerer, kan spørsmålet om en
bevillingsordning for tobakk være aktuelt å vurdere.»

Statens tobakksskaderåds samarbeid
med bransjen har siden dette ble sagt, bl.a. medført at
skilt som viser at loven forbyr å selge tobakksvarer til
personer under 18 år, og hvor kjøper bes om å vise
legitimasjon dersom han eller hun er under 23 år, nå er å finne
i utsalgsstedene for tobakk. Bransjen har også satset på informasjon
innad blant bransjens aktører. Statens tobakksskaderåd
har i første omgang bedt om tilbakemelding ved årsskiftet 1999/2000
vedrørende bransjens erfaringer med de nye skiltene.

Nasjonal strategiplan for det tobakksskadeforebyggende
arbeidet 1999-2003, Røykfrihet – en rettighet,
som ble lagt fram av Sosial- og helsedepartementet nå i
september, gir klart uttrykk for at man i det tobakksskadeforebyggende
arbeidet tar sikte på en skjerpet innsats for oppfølging
av vedtatt lov og regelverk på området. Hva spesielt
oppfølgingen av aldersgrensen for salg av tobakk angår,
sies det i strategiplanen:

«Bruk
av tvangsmulkt som sanksjon for overtredelse av bestemmelsene om
aldersgrense ved salg av tobakksvarer vil bli vurdert.»

Og videre:

«Det
vil også bli vurdert å innføre en bevillingsordning
for salg av tobakksvarer.»

Når tiltakene fra bransjen har virket
en tid, vil de bli evaluert. Når denne evalueringen foreligger,
vil jeg vurdere muligheter for eventuelle sanksjoner i form av tvangsmulkt
eller bevillingsordning.

  Jeg vil få takke statsråden for
svaret. 

Det er viktig med en dialog med bransjen samt å gi bransjen
mulighet til å ta forbudet mot salg av tobakk til barn
under 18 år på alvor. Jeg har også registrert
skilting i utsalgsstedene for tobakk. Det er beklagelig at bransjen ikke
etterlever dette. Undersøkelser på flere steder
i landet viser at barn under 18 år dessverre får
kjøpt tobakk – langt flere enn det jeg hadde trodd.
Altfor mange røyker i Norge. Vi har en kjempeutfordring
for å oppfylle WHOs målsetting om å begrense
andelen røykere til 20 pst. av den voksne befolkningen.
Jeg er derfor glad for at statsråden åpner mulighetene
for eventuelle sanksjoner i form av tvangsmulkt eller bevillingsordning.
Av statsrådens svar framgår det at dette vil bli
vurdert når tiltakene fra bransjen har virket en tid.

Når vil evalueringen bli foretatt,
og når kan statsråden tidligst iverksette eventuelle
sanksjoner?

  Eg vil fyrst rosa representanten Skogholt
for engasjementet hans på dette feltet, som eg trur er
eit svært viktig førebyggjande arbeid, òg
sett i relasjon til kostnader knytt til helseskadar.

I løpet av dette året har
som nemnt bransjen iverksett ei rekkje tiltak for å betra
etterlevinga av aldersgrensa på 18 år. Desse frivillige
tiltaka bør få verka ei tid før det eventuelt
blir gripe inn og fastsett strengare krav. Ei evaluering av tiltaka
bør difor utstå til slutten av 2000 eller tidleg
i 2001. Dersom evalueringa viser at etterlevinga av tiltaka framleis
er for dårleg, vil tiltak som tvangsmulkt eller bevillingsordning
bli vurdert. Kva tiltak ein ser som mest tenleg, er det for tidleg å seia
noko om no. Det må vurderast nærare på bakgrunn
av det evalueringa viser.

 Me går så tilbake
til spørsmål 7. 





                

 Dette spørsmålet,
frå representanten Børge Brende til nærings-
og handelsministeren, er overført til miljøvernministeren
som rette vedkomande. Spørsmålet vil verta svara
på av utviklings- og menneskerettsministeren på vegner
av miljøvernministeren, som er bortreist.

 Jeg er glad for at i hvert fall utviklingsministeren
er i landet og kan besvare spørsmålet:

«Det offentlige, gjennom blant annet
SND, har tapt over 30 mill. kroner på gjeldssaneringen
etter et halvt års drift ved Scanbio Lysøysund
AS. Fabrikken skulle ta imot matavfall og resirkulere det til husdyrfôr,
men produserte bare noen prøvepartier før millionene
var brukt opp. Bedriften, som skulle løse et miljøproblem
med helt ny teknologi, har hele tiden drevet uten utslippstillatelse. 

Mener statsråden SND har kvalitetssikret
prosjektet godt nok før lånetilsagn ble gitt?»

 Bedriften Scanbio Lysøysund AS, opprinnelig
Bjugn Industrier, er et datterselskap av Scanbio ASA. Dette selskapet
har siden starten i 1984 drevet med gjenvinning av organisk avfall
fra fiskeindustrien. I 1994 startet selskapet arbeidet med planer
om å utvide virksomheten til også å omfatte
gjenvinning av matavfall fra privathusholdninger, storhusholdninger
og næringsmiddelindustri til produksjon av kraftfôr
til husdyr. Planene hadde bl.a. utgangspunkt i at forurensingsmyndighetene
hadde varslet at det ville bli forbudt å deponere slikt
avfall. Det er denne aktiviteten, knyttet til gjenvinning av matavfall,
som har fått offentlig støtte.

Miljøverndepartementet gav sommeren
1996 et tilskudd til bedriften på 9 mill. kr over statsbudsjettets
kap. 1442 post 70, støtte til gjenvinningstiltak, og senere
ytterligere 1,25 mill. kr over samme post. Samtidig gav Miljøverndepartementet
en miljøgaranti på 17,9 mill. kr over statsbudsjettets
kap. 1442 post 73. Miljøgarantiordningen eksisterte fra
1991 til 1996 på Miljøverndepartementets budsjett.

SND var operatør for ordningen og
foretok selv prosjektvurdering, innstilling og oppfølging
etter samme kriterier som gjelder for SNDs øvrige ordninger.
Det var Miljøverndepartementet som innvilget eller avslo
søknadene om garanti etter anbefaling fra SND, mens det
var SND som utstedte garantiene.

I saken angående Scanbio Lysøysund
forelå det en omfattende innstilling og anbefaling fra
SND til Miljøverndepartementet. SNDs innstilling bygde
bl.a. på uttalelser fra Statens forurensningstilsyn og
Statens landbrukstilsyn, som begge var positive til prosjektet.
Mottak av matavfall fra privathusholdninger var planlagt å være en
vesentlig del av inntektsgrunnlaget for bedriften. Imidlertid nedla
Landbrukstilsynet i november 1996 forbud mot bruk av matavfall fra
privathusholdninger, bl.a. på grunn av faren for giftstoffer
i fôret.

Anlegget ble åpnet i september 1998.
Imidlertid måtte selskapet gå til permittering
av de ansatte i januar i år, og frivillig gjeldsforhandling
ble åpnet i februar. Garantien ble innfridd med 15,5 mill.
kr. Restgarantien på 2,4 mill. kr står ved lag.
De statlige tilskuddene har gått tapt. 

I spørsmålet vises det til
at bedriften drev uten utslippstillatelse. Det må understrekes
at det er den enkelte bedrifts ansvar å sørge
for å innhente nødvendige offentlige tillatelser.
Så vel private kreditorer som offentlige tilskudds- eller långivere
må kunne forutsette at bedrifter selv sørger for dette.
For øvrig har jeg fått opplyst at bedriften har
basert seg på en tidligere utslippstillatelse som var knyttet
til lokalene de overtok fra en tidligere sildoljefabrikk. Imidlertid har
bedriften nå søkt om egen utslippstillatelse.

Etter min vurdering har SND gjort en tilfredsstillende jobb
i kvalitetssikringen av prosjektet som grunnlag for Miljøverndepartementets
vurderinger i saken.

 tatsråden hadde en grei gjennomgang
av historikken, men da hun konkluderte med at det var en tilfredsstillende
saksbehandling fra SNDs side, skvatt jeg litt i stolen. Jeg synes
ikke premissene som statsråden la først i sitt
innlegg, egentlig tydet på det. For hva er det snakk om?
Jo, man skal lage en sildoljefabrikk om til et sted hvor man skal
drive resirkulering av matavfall til dyrefôr. Men det var
også kjent i forkant at det var store betenkeligheter knyttet
til det å gjøre om matavfall fra husholdninger
til dyrefôr, bl.a. på grunn av fare for forurensning.
Burde det ikke ha ringt en varselklokke hos SND og Miljøverndepartementet
da de så at hele prosjektet var basert på noe
som det faktisk ikke var gitt utslippstillatelse til, og som det
på det tidspunkt heller ikke var anledning til å gi
godkjenning til?

 Jeg tror det er viktig å skille mellom
to ting her. Det ene er utslippstillatelsen og de vanlige rutinene
som knytter seg til utstedelse av en utslippstillatelse. Det andre
er hvorvidt man har foretatt en tilfredsstillende kvalitetssikring
med hensyn til de søknader som bedriften har fått
behandlet av ulike offentlige tilsynsmyndigheter.

Når det gjelder utslippstillatelsen,
har man fulgt helt vanlige prosedyrer. Det er standard både
i Norge og internasjonalt at det er opp til den enkelte bedrift å søke
om utslippstillatelse, men det sier seg selv at under dette ligger
det en klar forutsetning om at så blir gjort, at Statens forurensningstilsyn
ved sine stikkprøver kan og vil forsikre seg
om at det gjøres, og at det vil medføre alvorlige konsekvenser
dersom ikke nødvendig utslippstillatelse er blitt innhentet.
Det er faktisk opp til den enkelte bedrift. Jeg synes det er viktig å skille
mellom de to sakene, og det er også dette som er den vanlige
rutinen internasjonalt når det gjelder utstedelse av utslippstillatelser.

Når det så gjelder vurderingene
av det faglige grunnlaget, vil jeg påpeke at det ikke alltid
er slik at en vet hvordan situasjonen for en bedrift vil utvikle
seg, selv om en har fått en tilfredsstillende vurdering
på forhånd. Jeg synes det også må tas
med i denne vurderingen.

  Staten har lagt igjen 30 mill. kr
i dette prosjektet. På forhånd hadde man ikke
søkt om utslippstillatelse, og hadde man fått
nei på en slik søknad, hadde 30 mill.
kr vært feilinvestert. Men la det ligge, og la oss gå over
til kvalitetssikringen. 

Når man skal hente inn matavfall fra
halve landet og bruke matavfallet til å lage dyrefôr,
og man på forhånd ikke har undersøkt
om dette matavfallet kan brukes som husdyrfôr, og man satser
30 mill. kr av statens penger, og statsråden ikke
er villig til å si at dette er en uheldig kvalitetssikring
fra SNDs side, må mitt spørsmål til statsråden
bli: Når er man villig til å sette ned foten og
si at dette ikke er forsvarlig?

  Når det gjelder kvalitetsikringen
av prosjektet, som jeg nå vil knytte mine kommentarer til,
vil jeg vise til at det var en svært omfattende innstilling
og anbefaling som forelå fra SND til Miljøverndepartementet,
og som bygde på uttalelser fra Statens forurensningstilsyn
og Statens landbrukstilsyn. Begge var positive til prosjektet og
har gått grundig gjennom sakens dokumenter. 

Jeg synes likevel det er ett viktig element
som man skal ta med, og det er at vedtaket om å gi støtte
kom sommeren 1996, og noen måneder etterpå – i
november – kom det et forbud mot bruk av matavfall til
fôr. Vi fikk i mellomtiden en diskusjon internasjonalt
om kugalskap og bruk av matavfall i fôr, og det var medvirkende
til at forbudet kom samme år. Det er også medvirkende
til at man har fått forstyrret det økonomiske
grunnlaget for prosjektet. Det elementet synes jeg også hører
med i vurderingen av saksforholdene. 





                

  Dette spørsmålet,
frå representanten Per Roar Bredvold til miljøvernministeren,
vil verta svara på av utviklings- og menneskerettsministeren
på vegner av miljøvernministeren.

  Jeg ønsker å stille utviklings-
og menneskerettighetsministeren, som svarer på vegne av
miljøvernministeren, et spørsmål:

«Importen av sau og lammekjøtt
har så langt i år steget med 74 pst. Dette skyldes
selvfølgelig rovdyrenes herjinger i saueflokken og dermed
mindre interesse for sauehold. 

Er statsråden enig i at dette skyldes
den rovdyrpolitikken som flertallet av politikerne ønsker,
eller ser statsråden en annen løsning på manglende
interesse for å drive med sau?»

 Det er riktig, som representanten Bredvold
sier, at importen av saue- og lammekjøtt vil stige fra
ca. 150 tonn i fjor til ca. 275 tonn i år. Det siste tallet
er hentet fra Prognoseutvalget for kjøtt i september. Denne
importøkningen har sammenheng med WTO-avtalen, der vi forplikter
oss til å redusere tollsatsen på et økende
kvantum sauekjøtt. I tillegg har vi en gammel avtale med
Island fra 1969 om import av 600 tonn sau og lam. I de år
det er underskudd i det norske markedet, importerer vi, mens vi
i år med press i markedet betaler ut importforpliktelsene.
I 1998 importerte vi ikke fra Island, mens vi i 1999 vil importere
100 tonn fra Island.

Importen av sau og lam utgjør i 1999
bare 1 pst. av det norske markedet.

Prognosen for norsk produksjon av sau og lam
viser i 1999 en økning på 2 pst. sammenlignet
med 1998 – altså en økning i produksjonen.
Det er altså flere sau og lam på beite i år
enn i fjor. Ut fra dette materialet er det derfor ikke mulig å fastslå at
det er mindre interesse for sauehold. Tidligere materiale viser
videre at det ikke er slik at det systematisk legges ned flere sauebruk
i rovdyrområdene enn i landet for øvrig.

Det arbeides aktivt for å redusere
konfliktene mellom de store rovdyrene og bufe- og tamreinnæringen.
Det er klart at rovvilt i lokale områder fører
til stor skade på enkeltbesetninger på en måte
som ikke kan aksepteres. Regjeringen legger derfor vekt på en
differensiert virkemiddelbruk i rovviltforvaltningen, som omfatter
bl.a. felling av rovvilt og utvikling av forebyggende tiltak.

Gunnar Breimo hadde her
gjeninntatt presidentplassen.

  Jeg takker for svaret.

Det var ikke helt i henhold til det svaret
jeg forventet å få, men jeg tror kanskje statsråden
og jeg lever i to vidt forskjellige verdener. Jeg lever i Distrikts-Norge,
hvor en del av befolkningen har bl.a. bufe og sau enten som hovedgeskjeft
eller i hvert fall en bigeskjeft. Med den biinntekten har de mulighet
til fortsatt å bo der ved at de da får en samlet
inntekt som de kan leve av.

Jeg har selvfølgelig lest de tallene
som statsråden refererer til. Jeg har et annet tall når
det gjelder import av sauekjøtt – 341 tonn. Men
uansett om det er statsrådens tall eller tallet mitt som
er riktig, representerer dette mange dyr. Det er også et
annet tall som viser at det er 20 000 færre avlsdyr
på sau enn det var før, så en reell nedgang har
det vel vært.

  Jeg tror at representanten Bredvold forstår
at jeg ikke vil kunne bekrefte tallet på 20 000
sau over bordet i forhold til de statistikker vi har. Da må vi
i tilfelle få tak i kildene og kryssjekke dem. 

Men det som uansett står fast, er
at prognosen for norsk produksjon av sau og lam viser en økning
på 2 pst. i 1999 sammenliknet med 1998. Økningen
kunne selvsagt vært større, men det er en økning.
Jeg vil vise til at det ikke er grunnlag for å si at det
nå er en meget vanskelig og kritisk situasjon som fører
til nedlegging og reduksjon i produksjonen, så sant en
produksjon viser en økning, ikke minst over en periode
eller over et år, hvor det faktisk har vært rovdyrkonflikter,
hvor medieinteressen og mediedekningen av dette har vært
omfattende, og hvor vi vet at næringen har slitt. Likevel
vises det altså en produksjonsøkning. 

Men jeg vil understreke det jeg gav uttrykk
for i mitt første svar, nemlig at det er Regjeringens klare
målsetting å dempe de konfliktene vi finner mellom
rovdyr og husdyrnæringen, og at vi legger stor vekt på en
differensiert rovdyrforvaltning som kan sikre dette.

  Jeg takker statsråden for det andre
svaret, som jeg syntes var bedre, spesielt det at Regjeringen vil
gå inn for å dempe konflikten mellom bufe og rovdyr.
Det finnes konflikter, og det at konfliktene i stor grad er avhengig
av hvor man bor i landet, er også riktig. At det er mange
følelser inne i bildet, er helt sikkert, så jeg håper
Regjeringen tar til etterretning at bufe er hovedgeskjeft for noen
og en viktig biinntekt for andre, noe som er viktig for at Distrikts-Norge
fortsatt skal kunne bestå.

  Jeg kan bekrefte at representanten vil oppleve
en oppfølging på dette området fra Regjeringens
side. Samtidig vil jeg understreke at det er viktig at alle legger
godviljen til for å få løst de konfliktene
vi har. Regjeringen skal gjøre sitt, men næringen
må også gjøre sitt. Vi må erkjenne
at i denne situasjonen finnes det ingen fiks løsning for
noen, og derfor må alle forsøke å bidra
til en løsning.





                

 Dette spørsmålet,
fra representanten Torbjørn Andersen til miljøvernministeren,
vil også bli besvart av utviklings- og menneskerettighetsministeren på vegne
av miljøvernministeren.

 Jeg vil få stille følgende spørsmål
til utviklings- og menneskerettighetsministeren, som svarer på vegne
av miljøvernministeren:

«I Sandviga på Hisøy
i Arendal er en totalt kondemnabel bygning ønsket fredet
av Riksantikvaren. Dette skaper stor fortvilelse hos eieren, som ønsker å rive
og bygge nytt på stedet. Bygningen fremstår i
en så fullstendig elendig forfatning at vedtaket om fredning
ut fra en rent byggfaglig tilstandsvurdering virker helt uforståelig.

Vil statsråden sørge for
at departementet foretar en befaring på eiendommen for
ved selvsyn å vurdere den faktiske forfatning den omtalte
bygningen befinner seg i?»

 Riksantikvaren fattet vedtak om fredning av
eiendommen Sandvigsveien 165 den 28. oktober 1999. Vedtaket er påklaget
av eier. Riksantikvaren forbereder nå saken for departementet
på vanlig måte og etter forvaltningslovens bestemmelser. Jeg
finner det derfor ikke riktig å kommentere de konkrete
problemstillingene knyttet til saken, ettersom saken ikke foreligger
til formell behandling i departementet. Spørsmålet
om befaring vil bli vurdert som en del av departementets klagebehandling.

Fredning er et virkemiddel hvor man ønsker å fremheve
og spesielt sikre enkelte utvalgte objekter med høy antikvarisk
verdi. Fredningsobjektene velges ut fra en totalvurdering basert
på kulturminnefaglig forsvarlige kriterier, som eksempelvis
kulturhistorisk verdi og arkitektonisk verdi. Bygningens tekniske
tilstand er ikke avgjørende i denne sammenheng. En fredning
innebærer videre mulighet for faglig støtte og
veiledning med hensyn til fremtidig skjøtselsarbeid, og
man vil ha mulighet til å søke om midler som er
avsatt på statsbudsjettet til fredede bygninger og anlegg.

Dette er generelle merknader og da ikke spesielt
knyttet til den aktuelle sak, som er hos Riksantikvaren til behandling.

  Jeg takker statsråden for svaret.
Dette var jo et spørsmål som det kunne vært
nok å svare ja eller nei på. 

Riksantikvaren har altså villet frede
en privat eid, falleferdig bygning mot eierens eget ønske.
Arendal kommune har tidligere gitt rivningstillatelse, og fylkesutvalget
er imot at bygningen fredes. Likevel står altså Riksantikvaren
hardt på for å frede denne bygningen. Eieren har,
som statsråden nevnte, i sin fortvilelse derfor anket Riksantikvarens
avgjørelse om fredning inn for departementet med et berettiget ønske – selvsagt – om å få omgjort
et, etter mitt syn, totalt meningsløst fredningsvedtak.

Når det gjelder saksforberedelse ved
enkeltvedtak, er det ifølge forvaltningsloven ankeinstansens
egen plikt å påse at saken er så godt
opplyst som mulig før det treffes vedtak. Derfor er det
mitt klare synspunkt at det bør foretas en befaring på stedet,
for nettopp å ha de informasjoner som forvaltningsloven
viser til, når saken skal behandles.

  Når det gjelder det direkte spørsmålet,
vil jeg vise til det jeg opprinnelig sa, nemlig at befaring selvsagt
vil bli vurdert som en del av departementets klagebehandling.

Men la meg bare knytte et par kommentarer til
det generelle. I en rekke saker har det vært fattet fredningsvedtak
når det gjelder bygninger med dårlig vedlikeholdsmessig
og teknisk standard. Erfaringene har vist at selv om disse bygningene
i samtiden har vært vurdert som lite verdifulle, kan det
i ettertid ofte ha vist seg at fredningsvedtaket har hatt
stor positiv effekt. Istandsetting av disse bygningene medfører
ofte bevisstgjøring i forhold til lokal historie og stedsidentitet.
Dette er også noe som Stortinget har vært med
på å bestemme, gjennom f.eks. behandlingen av
St.meld. nr. 58 for 1996-97. Vi vil avvente hvordan Riksantikvaren
vurderer saken, og så foreta en vurdering av den i henhold
til vanlige prosedyrer. 

En saksopplysning som kanskje hører
med her, er at bygningen også i fylkesutvalget ble midlertidig
fredet. Det har altså vært en behandling i forkant
her, også lokalt, når det gjelder vurdering av
bygningen.

 Det er selvsagt von i hengende snøre,
men når departementet vil vurdere å ta en tur
ned og se på denne bygningen, er ikke det godt nok for
meg. Som fagmann med en 20 års praksis når det gjelder
selvstendig håndverk innen byggebransjen, stiller jeg meg
fullstendig uforstående til Riksantikvarens amatørmessige
vurderinger av tilstanden til disse bygningene. 

I løpet av min tid i faget har jeg
bygd mangt og mye rundt på Sørlandet, og jeg har
reparert mange gamle bygninger, men aldri har jeg sett et dårligere
utgangspunkt for å rehabilitere et gammelt bygg enn den
bygningen vi her snakker om. Det primære er således
at de som skal behandle anken i departementet i denne saken, bør
se på dette bygget selv for å danne seg en mening
om tilstanden. Det som står i rapportene, er ikke godt
nok. Jeg hadde ønsket et klart svar på at de skal
komme og se på dette bygget. 

  Jeg har behov for å si at det er
en ganske sterk påstand at Riksantikvaren foretar amatørmessige
vurderinger. Det tror jeg faktisk bør stå i forhold
til en faglig vurdering. Og da vil jeg understreke at 

tilstanden 

ikke er det Riksantikvaren
vurderer, Riksantikvaren vurderer de kulturminnefaglige kriteriene
som skal ligge til grunn for fredningsvedtaket. Det er nok ikke
de bygningstekniske spørsmål som avgjør, selv
om jeg anerkjenner representantens kompetanse i så måte,
men andre vurderinger som ligger til grunn for Riksantikvarens fredningsvedtak. 

Det er et poeng for Riksantikvaren at denne
bygningen faktisk er bygningsarkeologisk svært interessant,
og at det finnes spor etter dekorasjonsmaling fra barokken i et
av rommene, under gulvbord mot kjelleren osv. osv. Men dette er
det Riksantikvaren som nå behandler. Vi skal komme tilbake
til denne saken i Miljøverndepartementet, så får
vi se hvorvidt det blir befaring eller ikke. 





                

 Dette spørsmålet
bortfaller.

Vi går da tilbake til spørsmålene
10,11 og 12. 





                

 Dette spørsmålet,
fra representanten Ingvald Godal til justisministeren, vil bli besvart
av arbeids- og administrasjonsministeren på vegne av justisministeren.
Spørsmålet vil bli tatt opp av representanten Kari
Lise Holmberg. 

  Jeg tillater meg å ta opp følgende
spørsmål på vegne av representanten Ingvald Godal: 

«Skogsleirane i Vrådal og
Fyresdal har i lengre tid gjeve gode soningsalternativ der dei innsette
driv fysisk arbeid i frisk luft til beste både for kropp
og sinn sett i høve til meir lukka soning. Leirane er godt
integrerte i lokalsamfunnet, og skal vera svært billige
i høve til andre former. 

Kva vil statsråden gjera for å trygge
framtida til denne soningsforma og desse leirane?»

 Det er riktig at skogsforlegningene under Skien
og Arendal kretsfengsler gjennom mange år har vært
en del av soningsalternativene. Kjernen i opplegget har vært
at innsatte etter søknad har kunnet avsone relativt korte
dommer i åpne leire mens de utførte ulike typer
skogkultiveringsarbeid for lokale skogeiere. 

For enkelte grupper innsatte har åpenbart
skogsarbeid blitt oppfattet som en god og meningsfull måte å gjennomføre
straffen på. Dette indikeres bl.a. gjennom lav sviktprosent.
Det finnes derimot ikke noe forskning som sier noe om slik soning
er bedre eller dårligere i forhold til fortsatt kriminalitet
og tilbakefall. 

De siste årene har det vært
vanskelig å finne innsatte som har ønsket et slikt
soningsalternativ, og det har derfor vært en lav kapasitetsutnyttelse
og dermed en lite effektiv ressursbruk. Skiensleiren har derfor
i en periode vært midlertidig stoppet. 

Dette har foranlediget at departementet har
startet en vurdering av skogsforlegningenes fremtid. Det er gjennomført
en bred innhenting av synspunkter fra berørte instanser,
som kommune og skogeiere, og fra etatens egne organer. Det har kommet
inn mange synspunkter og vurderinger, som delvis knyttes til lokale
arbeidsplasser, delvis til næringshensyn og delvis til
kriminalomsorgsfaglige forhold. 

Disse synspunktene vil være en del
av beslutningsgrunnlaget når departementet i disse dager
tar en beslutning om skogsforlegningenes fremtid. 

  Jeg takker for svaret, som ikke inneholdt
så veldig mye nytt i forhold til tidligere argumentasjon.
Jeg merket meg imidlertid at saken skal til en snarlig avgjørelse,
og det tror jeg er viktig i forhold til den usikkerheten som denne
saken har skapt. 

Jeg har lyst til å gå litt
mer inn på en ting som jeg syns står sentralt
i dette. Det er nemlig kommet fram, også i møte
med departementet, at Skien kretsfengsel ikke hadde behov for en
skogsleir, og at de ikke hadde den typen innsatte som kunne nyttiggjøre
seg soning ved en slik åpen avdeling. Begrunnelsen for
nedlegging av skogsleirene har vært at Skien kretsfengsel
ikke har hatt nok innsatte til åpen soning, og det vises
til at dagens innsatte ikke vil sone andre steder enn i et nytt,
moderne kretsfengsel der de har egne rom med bad og fjernsyn med flere
kanaler. 

Da er jeg interessert i å spørre:
Mener statsråden at det at de åpne plassene kan
velges bort til fordel for mer bekvemme steder, er argumenter som
kan vektlegges? Jeg syns svaret til statsråden bar veldig
mye preg av ønske.

 Jeg kan bekrefte at det vil bli foretatt en
snarlig avgjørelse i denne saken. Det har vært foretatt
en høring, og det er lagt en del momenter til grunn for
den vurderingen som departementet nå skal foreta.

Jeg vil nevne noen av de kriteriene som legges
til grunn, og som ikke går i en slik retning som representanten
her antyder. For eksempel: Er det gunstig å gjennomføre
korttidssoning geografisk relativt langt fra de samfunnene de innsatte
skal løslates til, gir skogsarbeidet de innsatte en arbeidskompetanse
som er relevant for det framtidige arbeidsmarked, vil skogsforlegningene
trenge ytterligere ressurstilførsel for å kunne
fortsette, er de lange transportene fra moderanstaltene effektiv
ressursbruk, kan denne gruppen korttidssonere få en relevant åpen
soning innenfor andre anstalttyper, og hvordan blir balansen i soningsalternativene
i de regionene som opprettes i nær fremtid? Dette er bare
noen av de spørsmålene som departementet har som
bakgrunn for sin beslutning i saken.

  Kort til et ønske før den endelige
beslutningen tas. 

Vi snakker om rehabilitering og tilbakeføring
til samfunnet, og vi vet hva det betyr for et menneske å kunne utføre
et arbeid i frisk luft og sunne omgivelser. Jeg håper dette
vil vektlegges i den videre beslutningsprosessen. Det skal ikke
bare være snakk om hva den enkelte ønsker, men
om å ha en fornuftig holdning til måter å sone
på.

  Jeg har stor forståelse for det ønsket,
og for behovet for rehabilitering og tilbakeføring til
samfunnet og at man kan sone i åpne omgivelser.

Nå er jo ikke jeg justisminister.
Men jeg skal bringe med tilbake representantens anmodning om at
det bør fattes en fornuftig avgjørelse i saken,
hvilket jeg er helt sikker på vil bli gjort. 





                

 Dette spørsmålet,
fra representanten Rune E. Kristiansen til kirke, utdannings- og
forskningsministeren, vil bli besvart av arbeids- og administrasjonsministeren
på vegne av kirke, utdannings- og forskningsministeren.

  Jeg tillater meg å stille følgende
spørsmål til statsråden:

«I Dagsrevyen 22. november 1999 ble
det kjent at svaksynte og blinde ikke har et skoleboktilbud som
fastsatt i opplæringslova.

Når vil statsråden sørge
for at dette skjer?»

 Kvart år vert det i Noreg fødd fire-fem
heilt blinde barn som bruker punktskrift i skulen, og fire-fem svaksynte
barn som både lærer punktskrift og bruker forstørrande
leseutstyr. Desse elevane har rett til eit opplæringstilbod
likeverdig med andre elevar.

Staten skal etter § 5-9 i
opplæringslova syte for at det vert utarbeidd lærebøker
og andre læremiddel for spesialundervisning. Nasjonalt
læremiddelsenter koordinerer arbeidet med å utvikle
spesialpedagogiske læremiddel for grunnskule og vidaregåande
opplæring. Sjølv om talet på blinde og
svaksynte elevar er lite, kom det inn 221 bestillingar på nyproduksjonar
i punktskrift det skuleåret vi er inne i. Utviklings- og
produksjonsmiljøa, kompetansesentra Huseby og Tambartun,
har dessverre ikkje greidd å følgje opp med å levere
punktskriftutgåvene i rett tid, slik ein hadde føresett.
Elevar har difor måtta vente fleire månader på enkelte
bøker. Dette er svært leitt, og ikkje slik det
skal vere.

Årsakene til leveringsproblema er fleire. Innføringstakta
for grunnskulereforma har gjort at ein har fått nye bøker
for tre klassetrinn samtidig kvart av dei to siste åra. Punktskrifttilpassinga
kan fyrst gjerast etter at boka ligg føre frå forlaget.
Ei vanleg trykt lærebok for sjåande elevar utgjer
8–14 permar i punktskrift, og det kan ta inntil tre månader å lage
slike bøker. Dette har skapt eit stort arbeidspress. I
tillegg har vi ikkje nok personar med nødvendig synspedagogisk
og punktskriftfagleg kompetanse. Særleg i grunnskulen krevst
stor grad av pedagogisk tilrettelegging av stoffet, aller mest i
faga matematikk og naturfag, og generelt når det gjeld
illustrasjonar. Mange ressursar går også med til å utarbeide
parallellutgåver, og ein har tre målformer å ta
omsyn til: bokmål, nynorsk og samisk.

Så snart bestillingane for inneverande år
er ekspedert, byrjar produksjonen av lærebøkene
for neste skuleår. Tambartun har ei liste på 74
bøker for skuleåret 2000/2001 og har
opplyst at arbeidet med produksjonen vil pågå i
tida januar – august år 2000. Etter den informasjonen
eg har i dag, er det grunn til å vente at vi for neste skuleår
vil vere à jour og ikkje oppleve ein liknande situasjon
som i år. Eg har likevel teke initiativ til eit møte med
Nasjonalt læremiddelsenter og styret for statlege spesialpedagogiske
kompetansesenter i neste veke, der vi vil drøfte nærmare
status og vidare arbeid på området spesielt. Intensjonen
min er sjølvsagt å gjere det eg kan for at blinde
og sterkt svaksynte skal sikrast tilpassa læremiddel på punktskrift
i rett tid, dvs. samtidig som andre elevar.

Eg nemner elles at eg før jul vil
sende ut på allmenn høyring forslag om rett til
opplæring for blinde og sterkt svaksynte elevar i punktskrift,
i samsvar med tidlegare vedtak i Stortinget. Eg vil i sjølve
lovproposisjonen kome nærmare tilbake til spørsmålet
om konsekvensar med omsyn til punktskriftopplæring, læremiddel-
og kompetansesituasjonen og økonomisk oppfølging.

  Jeg takker statsråden for svaret.
Jeg oppfatter av svaret at her er nå departementet i fullt
arbeid i forhold til problemstillingen, og at man forventer å finne
en tilfredsstillende løsning – i hvert fall skal
alt være klart for skoleåret 2000/2001.
Jeg syns også statsrådens svar bærer
preg av at departementet tar denne saken svært alvorlig. 

Mitt tilleggsspørsmål går
da på hva departementet gjorde da man oppdaget at tilbudet
ikke forelå, altså at det var for sent. Dette
er jo en sak som berører mange, og har, så langt
jeg har blitt opplyst, satt mange elever helt utenfor det undervisningstilbudet
de skulle ha hatt.

Spørsmålet blir da: Hva foretok
departementet seg da man ble kjent med at det ikke ville kunne foreligge
et slikt tilbud?

  Det er riktig at departementet har grepet
alvorlig fatt i saken og er i fullt arbeid. Og det er alvorlig at
disse elevene ikke har fått det nødvendige tilbud.

Generelt kan jeg si om det som skjer når
elevene står uten tilbud om bøker, at det er flere
ting som da kan gjøres. Det som gjøres vanligvis,
er at elevene får en foreløpig utgave, uten korrekturlesning
og taktile illustrasjoner. Det andre som gjøres, er at
eleven kan få deler av den foreløpige utgaven
uten korrektur og taktile illustrasjoner, eller så får
eleven tilbud om alternativt eksisterende læreverk i faget,
altså gjerne eventuelt på en annen målform.
Så det finnes alternativer selv om det selvsagt ikke vil
føles godt nok.





                

  Dette spørsmålet,
fra Inga Balstad til kirke-, utdannings- og forskningsministeren,
vil bli besvart av arbeids- og administrasjonsministeren på vegne av
kirke-, utdannings- og forskningsministeren.

 Jeg vil stille følgende spørsmål
til statsråden:

«Som en følge av St.meld.
nr. 23 (1997-98) skal kompetanseutviklingsprogrammet for pedagogisk-psykologisk
tjeneste og skoleledere, Samtak, settes i gang. Skoleledere
og PP-tjenesten er programmets målgrupper. For at alle
ledere som arbeider med barn, skal få samme forståelse
av det systemretta arbeid det legges opp til i første fase
av programmet, ser flere skoleledere det som naturlig at barnehageledere
burde vært med i den primære målgruppa.

Vil statsråden vurdere å utvide
målgruppa i tråd med dette?»

 I samband med behandlinga av St.meld. nr. 23
for 1997-98 vedtok Stortinget å byggje ned tilbodet ved
dei fleste statlege kompetansesentra og flytte meir av ressursane
og kompetansen nærmare brukarane, til lokal PP-teneste.
Samla sett vert PP-tenesta styrkt med midlar tilsvarande 300 nye
stillingar. Samstundes vert det sett i verk eit treårig
landsomfattande og praksisretta kompetanseutviklingsprogram for
tilsette i PP-tenesta og skuleleiarar. Programmet, som heiter Samtak,
startar opp for fullt på nyåret 2000.

Programmet skal medverke til å styrkje
kompetansen i skuleverk og PP-teneste i møte med utfordringane
om å gje tilpassa opplæring på alle steg
i grunnskule og vidaregåande opplæring. Det vil
særskilt verte fokusert på området lese-
og skrivevanskar, sosio-emosjonelle vanskar og samansette lærevanskar.
Innhaldet i programmet tek sikte på å gje hjelp
til å dreie arbeidet i skule og PP-teneste mot meir system-
og brukarorientert arbeidsprofil og å sjå kompetanseutvikling
i PP-tenesta i samanheng med kompetanseutvikling for lærarar.
Programmet er delt inn i ulike fasar. Tilsette i PP-tenesta vil
delta i heile programmet, mens skuleleiarane følgjer dei
fasane som omhandlar systemretta arbeid og lokalt utviklingsarbeid.

Som generelt prinsipp ser eg det som uaktuelt å utvide målgruppa
til òg å omfatte barnehageleiarar, både
ut frå faglege, praktiske og økonomiske grunnar.
Vi snakkar i utgangspunktet om eit kompetanseutviklingsprogram for PP-tenesta
og skuleleiarane retta inn mot å møte viktige utfordringar
i skulen. Difor er tilsette i PP-tenesta og skuleleiarane
primær målgruppe, til saman om lag 6 000 personar.

Programmet skal vere eit praksisretta kompetanseutviklingsprogram.
Lokalt utviklingsarbeid vil difor inngå som ein viktig
del av programmet og medverke til at kunnskap frå programmet
kan omsetjast i praktisk handling i kvardagen og såleis
involvere fleire aktørar enn PP-tilsette og skuleleiarar.
Her er det òg aktuelt, og ønskjeleg, å dra
inn t.d. barnehageleiarar. I temaplan for Samtak vert det understreka
at samarbeidet mellom skulen og andre instansar er viktig for å skape
eit inkluderande opplæringsmiljø. I denne samanhengen
vert barnehagen nemnd som ein sentral samarbeidspartnar.

Eg ønskjer å oppfordre kommunane
til å arbeide breitt og tverrsektorielt når dei
planlegg og gjennomfører lokalt utviklingsarbeid som ledd
i Samtak-prosessane. Gjennom lokale utviklingsprosjekt bør òg
leiarar og personale i barnehagane kunne trekkjast inn og engasjerast
i programmet, som bør utnyttast til å vidareutvikle
brei lokal kompetanse når det gjeld å styrkje
innsatsen nettopp for born og unge med behov for særskild
oppfølging.

  Jeg takker statsråden for svaret. Men
selv om det her er en forutsetning at kommuner og fylkeskommuner
skal se dette utviklingsprogrammet i sammenheng med sitt lokale
utviklingsarbeid og at man kan trekke inn de faggrupper man selv ønsker,
så er det tross alt Statens utdanningskontor som har ansvar
for å utarbeide fylkesvise planer – sammen med
sentrale fagmiljøer, kommuner og fylkeskommuner. Det er
altså med utgangspunkt i et sentralt tilrettelagte program,
og derfor bør også andre grupper som arbeider
med disse spørsmålene, tas med som primær
målgruppe.

Forebygging av lærevansker og sosiale-
og emosjonelle vansker bør starte allerede i førskolealder.
PP-tjenesten har ansvar også for denne aldersgruppen, og
jeg mener også at helsesøster og barnevern kanskje
er faggrupper som skulle ha vært med. 

Barneforsker Per Olav Tiller sa en gang at
alle som arbeider med barn, burde ha et felles kunnskapsgrunnlag før
de starter på sin spesialisering, dette for å unngå misforståelser
og profesjonsstrid. Jeg mener også det samme er tilfellet
med dette programmet. Ved å skaffe flest mulig et felles
utgangspunkt ligger alt langt bedre til rette for å få et
godt resultat.

Er statsråden enig i at felles kunnskap
og dermed felles forståelse er det beste grunnlag for å få et
godt resultat, når flere fagmiljøer må arbeide
sammen for å nå målet?

  Ja, jeg er enig i det representanten sier
om at felles fagforståelse og samarbeid vil være
svært viktig i barne- og ungdomsarbeidet også innenfor
dette programmet. Derfor er det viktig at vi også trekker
en linje ned mot de lokale miljøene, slik at med lokalt
initiativ kan kanskje også barnehageledere og andre være
med i deler av programmet. Men det er nå engang slik at
PP-tjenesten har vært et svakt ledd i tiltakskjeden
til nå, og vi ønsker å prioritere denne
delen av tjenesten svært høyt. Derfor er det nettopp
den delen som er den primære målgruppen for hele
programmet. 

Det er i dag om lag 6 300 barnehager
i landet. Dersom barnehagelederne også skulle inngå som
primær målgruppe, ville det bety ytterligere 6 300
personer inn i selve Samtak-programmet. Det er verken praktisk eller økonomisk
mulig pr. dags dato.

  Jeg takker statsråden for svaret.
Jeg ser kanskje de økonomiske begrensninger, men ikke helt de
praktiske. Dette er likevel et positivt tiltak som jeg håper
vil vise seg å gi bedre tjenester til dem som skal ha tilpasset
opplæring. I framtiden håper jeg likevel at en
tenker langt mer helhet før en setter i gang slike programmer. En
må være åpen for samarbeid på tvers
av departementsgrensene, for i kommuner og fylkeskommuner må flere etater
arbeide sammen for å forebygge og hjelpe dem som trenger
tettere oppfølging. Sosiale og emosjonelle problem, som
viser seg å være sterkt økende, er langt
ifra en utfordring bare for skole og PP-tjeneste.

  Jeg er helt enig med representanten i at det å tenke
helhet på tvers av departement og på tvers av
kommuner er svært viktig innenfor dette området,
og jeg skal i hvert fall love å bringe disse synspunktene
tilbake til kirke-, utdannings- og forskningsministeren.

  Vi går til spørsmål
29.





                

 Det foreligger ikke noe referat.





                    
                    
                    

