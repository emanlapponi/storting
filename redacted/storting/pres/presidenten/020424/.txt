 Representanten Øystein 

Djupedal

, som har vært permittert,
har igjen tatt sete.

Den innkalte vararepresentant for Troms fylke, Arne 

Bergland

, har tatt sete.

Representanten John I. Alvheim vil framsette
to private forslag.

 På vegne av stortingsrepresentant
Harald T. Nesvik og meg selv har jeg to forslag å legge
frem for Stortinget.

Det er forslag om å be Regjeringen
foreta en endring i forskrift om lisens til
medisinske studenter og til helsepersonell
over 75 år slik at eldre leger som kan utføre
sitt yrke på en forsvarlig måte, innvilges
lisens uavhengig av det omfang eller den art deres
virksomhet skal ha.

Og det er forslag om å be Regjeringen
legge godkjenningsmyndigheten for bemanningsplaner ved landets sykehjem
til Helsedirektoratet, slik at pleietrengende sykehjemsbeboere
sikres et faglig forsvarlig nivå på bemanningen.

 Representanten Rolf Reikvam vil framsette
et privat forslag.

 På vegne av Lena Jensen, Inge Ryan
og meg selv vil jeg fremsette et forslag om
at det innføres maksimalgrense for reisetida fra heimen
til skolen.

 Representanten Karin S. Woldseth
vil framsette et privat forslag.

 På vegne av stortingsrepresentantene
Ulf Erik Knudsen, Jan Arild Ellingsen og meg selv vil jeg fremme
forslag om krav om særskilt politiattest for alle
som i sitt virke arbeider med mindreårige.

 Representanten May Hansen vil framsette
et privat forslag.

 På vegne av Lena Jensen, Inga Marte
Thorkildsen og meg selv vil jeg fremme følgende forslag:

«Stortinget
ber Regjeringen fremme forslag om at staten ved Barne og familiedepartementet
skal overta hele ansvaret for finansieringen av krisesentrene,
og at staten tilrettelegger for tilskudd gjennom husbanken til bygging
av nye sentre. Dette fordi dagens finansiering av
krisesenter er lite forutsigbar for driften, og fordi det
er behov for nyetablering og rehabilitering
av senter med dårlig standard.»

 Representanten Odd Roger Enoksen
vil framsette et privat forslag.

 På vegne av meg selv vil jeg foreslå at
Evjemoen leir snarest mulig overføres til Evje og Hornnes
kommune med et vedlikeholdsfond.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

statsråd Odd Einar Dørum

statsråd Svein Ludvigsen

statsråd Erna Solberg

De annonserte regjeringsmedlemmene er til stede,
og vi er klar til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi starter da med første
hovedspørsmål, fra representanten Åsa Elvik.

 Eg har eit spørsmål til fiskeriministeren.

Dagbladet melde måndag at svenske
Coop og ICA ville slutte å kjøpe norsk torsk fordi
arten er trua av overfiske. Aftenposten og VG har begge på leiarplass
denne veka uttrykt bekymring for den norske
forvaltninga av torsken. Statsråden sjølv har
i brev til meg sagt at bestanden av torsk ikkje er noka
hyggeleg nyheit.

Men det er på tide å kome
over frå å gi uttrykk for bekymring til faktisk å handle.
Kvoten for norsk arktisk torsk har dei siste åra vore
dobbelt så høg som forskarane har tilrådd.
Vi peikar på at mangel på openskap i forhandlingane
kan vere ei av årsakene til det, fordi offentlegheita
ikkje får moglegheit til å leggje
press på forhandlarane. Eg har tidlegare utfordra
statsråden på kva slags reformer han er villig
til å setje i gang i forhold til forhandlingane, og eg
vil gjerne spørje statsråden ein gong til: Er
det aktuelt for statsråden å ta Stortinget med på råd
i samband med forhandlingane i den norsk-russiske fiskerikommisjonen?

 Jeg registrerer de aksjoner og de forslag som
er kommet fra svensk hold, fra forbrukerhold og fra miljøorganisasjoner.
Dette er knyttet til et minstemål på 40 cm. Da
vil jeg minne om at minstemålet for torsk i Barentshavet
er faktisk 47 cm, så her har vi altså en forvaltning
som ivaretar minstemålbestemmelser på en helt
annen måte enn det som praktiseres i Østersjøen.
I så måte er det ingen grunn til å frykte
at dette skal gå ut over torsk fanget i Barentshavet.

Når det så gjelder dette
med bestand og eventuelt truet art, vil jeg vise
til at vi på 1990-tallet har gjenoppbygd torskeressursen
i Barentshavet, som på slutten av 1980-tallet og på begynnelsen
av 1990-tallet så absolutt var truet. Det er også slik
at vi forvalter denne ressursen sammen med russerne, og i de forhandlinger
som ble gjennomført i høst, ble det nedsatt en
norsk-russisk ekspertgruppe som skal fremme forslag om eventuelle
endringer i forvaltningen og i kvotefastsettelsen. Det er også slik
at man foretar nå kontinuerlig bestandsanslag, og i juni
får vi nye anslag som skal danne grunnlaget for den ressursforvaltning
og det kvoteuttak som skal bestemmes i de norsk-russiske forhandlinger
til høsten. Det er for tidlig å si hvordan dette
vil slå ut. Vi må ha den nødvendige faglige
og vitenskapelige bakgrunnen for det.

For øvrig lytter jeg selvfølgelig
til det Stortinget måtte ha å si når
det gjelder forhandlingene. Men jeg ser ikke at det er
grunnlag for å endre den praksis man har hatt
i forhold til fastsettelse av de årlige kvotene, så vi
følger det opplegget som har vært i mange år.

 Eg høyrer at statsråden følgjer
opp det han sa til Nordlys i førre veka: «Jeg
lover ingenting og det akter jeg å holde.» Svaret
var i same kategori som det.

Ein kan ikkje ro seg unna
problemet når det gjeld det Havforskingsinstituttet
seier, at torsken i Barentshavet er utafor
trygge biologiske rammer. Når ein då ser at marknaden
reagerer på at vi forvaltar torsken vår utafor
trygge biologiske rammer, så er vi nøydde
til å ta det på alvor.

I USA seier den største
importkjeda av norsk sjømat at Noreg har to fortrinn.
Det eine er kvalitet, og det andre er ryktet
om at vi ikkje driv industrifiske og overfiske. Men det
ryktet står for tur til å ryke. Dei importerer
sjømat for over 28 milliardar kr. Marknaden
reagerer på korleis vi forvaltar torsken, og eg synest
då det er beklageleg at statsråden avviser alle
forslag til korleis ein kan gjennomføre reformer som kan
få torsken innafor trygge rammer.

Eg ønskjer å utfordre
statsråden på følgjande: Han avviser
ikkje at Kystfiskarlaget skal få ta del i den
norsk-russiske forhandlingsdelegasjonen. Vil han gå inn
for det her og no?

 Når det gjelder sammensetningen av
den gruppen som skal delta i forhandlingene med russerne, så vel
som Reguleringsrådets sammensetning, skal jeg vurdere dette
når tiden er moden for det. Det er ikke grunnlag
for å ta den beslutningen nå.

Når det så gjelder beskrivelsen
av bestandssituasjonen i Barentshavet, er ikke den riktig,
verken i forhold til det som oppleves fra fiskernes side eller
fra forskernes side. Men toktene for i år er ikke
avsluttet, så la oss få det vitenskapelige grunnlaget
før vi trekker konklusjoner.

Dernest: Reaksjonene fra forbrukerhold i Sverige
når det gjelder torsken, er først og fremst knyttet
til Østersjøen, og jeg minner om at her snakker man altså om
et minstemål på torsk som ligger langt under det
minstemålet vi har fra norsk side. Det illustrerer at vi
har en helt annen forvaltning av fiskeressursene når det
gjelder størrelsen på fangst, enn man har i Østersjøen,
så den beskrivelsen som her gis, stemmer ikke
med realiteten.

 Det blir oppfølgingsspørsmål – Heidi Sørensen.

 Til høsten reiser miljøvernministeren
til Johannesburg for å følge opp Rio-konferansen.
Der vil han understreke betydningen av at frivillige organisasjoner
skal få delta i viktige forhandlinger som handler om ressurser
og om å ta vare på miljøet.

Men på ett område – og
kanskje på det forhandlingsområdet hvor vi har
det største ansvaret, nemlig når det gjelder
forvaltningen av den arktiske torskestammen – er frivillige
organisasjoner utelukket fra å være med i forhandlingsdelegasjonen.
Når det gjelder klima, kan vi være med,
men ikke her. Ei heller er det åpenhet rundt hva
som er den norske forhandlingsposisjonen i disse forhandlingene.
Vi kan skjønne at det kan være vanskelig, fordi
det er sensitive forhandlinger. Men da skjønner ikke
jeg hvorfor statsråden avviser at det skal være åpenhet
rundt fjorårets forhandlingsposisjon. Jeg har hørt statsråden
si at dette er repeterende øvelser, men det vil i så fall være
repeterende øvelser som russerne er godt kjent med. Hadde
det ikke vært fint om Stortinget og allmennheten
for øvrig også var kjent med disse repeterende øvelsene?

 Jeg holder fast ved at når det gjelder å ha åpenhet
om forhandlingsposisjoner, er det et dårlig utgangspunkt
når vi skal forhandle om felles ressurser mellom Norge
og Russland. Jeg ser ikke at det gagner verken ressursforvaltningen eller
norske interesser at vi skulle ha
en åpen debatt om forhandlingsposisjoner, som da ville
være godt kjent for forhandlingsmotparten.

Når det gjelder delegasjonens sammensetning
av frivillige organisasjoner, har jeg i møte
med Kystfiskarlaget sist uke gitt uttrykk for at når jeg
for første gang skal sette sammen forhandlingsdelegasjonen,
er jeg åpen for å vurdere alt på nytt,
i den forstand at det ikke er tatt noen beslutning
om at ikke frivillige organisasjoner i økende omfang
skal kunne være med i delegasjonen. Det har jeg ikke
vurdert, og der har jeg heller ikke tatt noen
beslutning. Men det skal gjøres, og så får
vi se hva beslutningen blir.

 Marit Arnstad – til oppfølgingsspørsmål.

 Jeg synes det er ytterst bekymringsfullt hvis ikke
statsråden tar disse signalene som kommer fra omverdenen,
svært alvorlig, for dette handler både
om vårt renommé som fiskerinasjon og om en bærekraftig
norsk fiskeriforvaltning. Vi ser bekymringsfulle signal om torskebestanden,
bl.a. i Barentshavet, når det gjelder flere årsklasser.
Vi ser økt fisking av småfisk, og vi ser at det
blir sendt tilbake torsk fordi man gjennom et kappfiske uten like
har sendt torsk på markedet som ikke oppfyller
kvalitetskravene. Vi har bygd opp en bærekraftig
torskebestand på 1990-tallet.
Kanskje er vi nå ved en ny korsveg. Det er også et
spørsmål om strukturen i næringen, fordelingen
til kystflåten, som er den mest bærekraftige delen
av flåten, og som vi bruker i vår markedsføring
av norsk fiskeriforvaltning i utlandet. Se på Eksportutvalget
for fisk. De viser bestandig en sjark i markedsføringen
av norsk fiskeriforvaltning. Hvordan vil statsråden styrke
den delen av næringen som faktisk kan bidra både
til bærekraft og til et bedre renommé for fiskerinæringen?

 Fiskeriministeren er svært opptatt
av både de reaksjoner
som er knyttet til forvaltningen av fiskeressursene, og de som fra
markedets side er knyttet til kvaliteten på fisken.
Begge deler er viktig for Norges nest største
eksportnæring. Så det tar jeg svært alvorlig.

Vi har oversikt over at de tre-fire siste årsklassene
er svake, men å trekke konklusjoner om fremtidig forvaltning
før vi har gjennomført forskningstokter, som skal skje
i juni måned, er det ikke grunnlag
for. Men det er en bærekraftig forvaltning som skal legges
til grunn. Det er det som er hovedplattformen for fremtidig forvaltning, akkurat
som det også har vært det på 1990-tallet – helt fra
torskekrisen inntrådte på slutten av 1980-tallet
og begynnelsen av 1990-tallet. Det er godt i tråd med den praksis
som har vært ført på hele 1990-tallet,
som har gjenoppbygd bestanden, og som jeg akter å videreføre. Og
jeg lytter til de råd som kommer både fra Stortinget og
fra markedet.

 Neste hovedspørsmål
er fra Karl Eirik Schjøtt-Pedersen.

 Jeg har et spørsmål til fiskeriministeren.

Fiskerinæringen har store utviklingsmuligheter,
samtidig som det er alvorlige tankekors, med svikt i bestandene,
med eksport av fisk hvor det dessverre
er avdekket dårlig kvalitet, og tegn på omfattende
fiskejuks. Det er mitt syn at alvorlige brudd på ressursforvaltningen,
f.eks. gjennom utkasting av fisk eller feil vektoppgaver,
må straffes svært strengt. Den forrige
regjeringen satte i verk et sett av tiltak mot fiskejuks. Hva vil
statsråden gjøre for å skape den orden
som næringen trenger, og hva vil statsråden gjøre
for å forhindre at norske fiskeprodukter og norsk
fiskerinæring får svekket anseelse i markedet?

 Jeg er helt enig i at kvalitet og ressursforvaltning
er viktige fortrinn for norsk fiskerinæring.
Det er selve bærekraften i å videreutvikle det potensialet
som er innenfor fiskeri og marin næring.

De reaksjoner
på ressurskriminalitet og miljøkriminalitet som
ble avdekket på 1990-tallet, og som den forrige regjeringen
iverksatte, vil bli videreført. Jeg har gjennomført
et møte med næringen totalt og med kontrollverk
og kystvakt tidligere i vinter, hvor vi gjennomgikk situasjonen.
Vi har varslet at det blir et nytt møte i uke 25.
Næringen har iverksatt en rekke tiltak ikke
minst på etikksiden, for dette handler i betydelig grad
om holdninger. Det er også slik at påtalemyndigheter
og domstoler har skjerpet straffereaksjonene i den senere tid på disse områdene.
Så det er en rekke tiltak på gang, og jeg oppfatter
det slik at næringen tar dette meget alvorlig.

Når det gjelder de siste dagers hendinger
med hensyn til å sende fisk av dårlig kvalitet
ut av landet, har jeg konstatert at det her er svikt i alle
ledd av næringen. Det er uholdbart og uakseptabelt at fiskerne
bringer på land fisk av dårlig kvalitet. Det er like
uakseptabelt at industrien kjøper og omsetter den. Og det
er like uakseptabelt at eksportbedrifter forsøker å eksportere
fisk av dårlig kvalitet.

 Jeg håper statsråden
tar med seg den siste erfaringen til vurdering av reguleringsopplegget
for neste år – men det blir en litt annen sak.

Statsrådens mest markerte bidrag har
så langt vært å legge ned tipstelefonen
om fiskejuks og en storstilt nedleggelse av fiskerikontor langs
kysten. Mener statsråden at det er riktig vei å gå i
forhold til de problemene vi ser?

 Jeg tror nok at man har et altfor smalt syn
på det og ikke helt har oversikt over hva som
foregår av tiltak, hvis man mener at tipstelefonen var
den viktigste og eneste aktiviteten for å bekjempe miljøkriminaliteten.
Regjeringen har, nettopp fordi det er viktig å se
på dette ikke som vanlig juks, men som miljøkriminalitet,
satt Økokrim på saken, og det er opprettet en generell
tipstelefon for økonomisk kriminalitet og miljøkriminalitet.
Der mener jeg det hører hjemme, og arbeidet er
da etter mitt skjønn videreført på en
bedre måte enn ved å ha en
spesiell telefon som gikk til forvaltningen.

 Det blir oppfølgingsspørsmål – Hill-Marta
Solberg.

 Jeg er helt enig med fiskeriministeren i at
spørsmålet om å komme til livs fiskejuks ikke
minst handler om holdninger. Da må jeg si at statsrådens
bidrag når han kalte tipstelefonen for angiveri, var et
bidrag i feil retning. Nå er statsråden åpenbart
fornøyd med at det er opprettet en felles telefon
hos Økokrim. Da må jeg også få lov
til å fortelle fiskeriministeren at en person i går
forsøkte å komme fram til denne telefonen hos
Økokrim og finne ut hvilket nummer man skulle ringe. Vedkommende
tok kontakt, som naturlig er, med Opplysningen. Der kjente man overhodet ikke
til dette. Det nærmeste man kunne komme, var å bli
henvist til sentralbordet hos Økokrim. Er dette et uttrykk for en
ordning som fungerer godt? Er statsråden tilfreds med det? Eller
er det mangelfull informasjon om hvordan folk skal komme fram til
denne nye tipstelefonen?

 Jeg er glad for at vi i hvert fall er enige
om at det i betydelig grad dreier seg om holdninger, eller
mangel på holdninger, når vi snakker om miljøkriminalitet
og det såkalte fiskejukset.

Jeg er fornøyd med at vi
har en generell telefon for økonomisk kriminalitet og miljøkriminalitet.
Det syns jeg er riktig, og det er viktig. Når det gjelder
tilgjengeligheten til telefonen i går, håper jeg
det er forståelse for at fiskeriministeren ikke
har oversikt over denne. Men det kommer i hvert fall tips inn til
Økokrim, så telefonen er åpen og tilgjengelig.
Jeg skal sjekke opp hvorfor Televerket og eventuelle opplysningstelefoner ikke
har den nødvendige kunnskap om det, men det er i hvert
fall ikke mangel på holdninger eller
vilje i Fiskeridepartementet til å komme fiskejuks og miljøkriminalitet
til livs.

 Åsa Elvik – til oppfølgingsspørsmål.

 Ein skulle kanskje ha avslutta mens leiken
var god etter innlegget til Hill-Marta Solberg. Men det
gjeld spørsmålet som Karl Eirik Schjøtt-Pedersen stilte.
Fiskeriministeren seier til Fiskeribladet 19. april
i forhold til desse trailerane som det gjekk rykte om vart sende
tilbake frå Portugal med ròten fisk, at han legg
heile skylda på næringa, at alt er næringa
sitt ansvar. Eg er ueinig i dette. Eg meiner at dei reguleringane
som styresmaktene har i forhold til fiskeria, også bidreg
til dårleg kvalitet.

Den kraftige overreguleringa som ein har f.eks.
på gruppe II, bidreg til kappfiske, som fører
til at ein får meir fisk på land enn det ein klarer å ta
imot. Dette er ikkje bra for kvaliteten. Vi har fått
ganske skremmande rapportar frå Finnmark om korleis
fiskarane behandlar fisken, fordi dei er så redde for at
dei ikkje skal klare å ta opp kvoten sin. Mange
fiskarar har ikkje klart å ta opp kvoten sin
i år. Mange fiskarar, spesielt i gruppe II, blir stoppa
frå å fiske resten av året og har ikkje
meir å leve av resten av året. Eg lurer
på om statsråden innser at også styresmaktene sine
reguleringar har konsekvensar for kvaliteten på fisken
som blir bringa på land.

 Det er ingen tvil om at reguleringene har betydning
for gjennomføringen av fisket. Det er da også meningen.
Nettopp for å sikre både kvalitet og
forutsigbarhet og at fiskerne skal kunne planlegge sitt fiske på en
bedre måte, har vi endret reguleringsopplegget
i år til det bedre i forhold til tidligere. Vi har
ute et høringsnotat som skal sikre at både gruppe
I- og gruppe II-båtene i fremtiden skal kunne planlegge
sitt fiske bedre og sikre kvalitet fremfor et kappfiske.
Men det er å fraskrive seg ansvaret og se bort fra realitetene hvis
man bruker reguleringene som unnskyldning for at fiskere bringer
dårlig fisk på land, at kjøpere kjøper
det og at eksportører sender det ut av landet. Det er et
ansvar som næringen har, og jeg oppfatter at det har næringen tatt
innover seg, både når det gjelder fiskerne,
eksportørene og produsentene. Så det er mulig
at andre måtte mene at de er uten ansvar,
men jeg oppfatter at næringen har tatt det ansvaret og
har tatt det som skjedde, meget alvorlig.

 Vi går videre til neste
hovedspørsmål.

 Jeg har et spørsmål til justisministeren.

Det ble i denne uken kjent at en konsert ble
avlyst ved et konsertlokale her i Oslo som heter Cosmopolite – verdensborger.
Begrunnelsen for dette var frykt for demonstrasjoner og bråk
fordi to av musikkgruppens fem medlemmer har jødisk bakgrunn,
samtidig som de er sveitsiske statsborgere. Det er en episode som ikke
er til ære for Norge, hverken som rettssamfunn eller
som kultursamfunn. Det mildeste man kan si om en slik tildragelse,
er at den er ugrei. Derfor vil jeg gjerne høre om justisministeren
er enig med meg i at dette representerer en utfordring også til
den delen av det norske samfunn som justisministeren har
ansvaret for, nemlig ordensmakten og dens plikt til å sørge
for at lovlig virksomhet kan foregå i det offentlige rom
i Norge uten fare for sjikane eller
voldelige demonstrasjoner.

 Jeg er kjent med saken gjennom media i etterkant.
Jeg synes det var en skammelig situasjon. Vi vet jo at vi har hatt
markeringer med det som nå skjer i Midtøsten,
som bakteppe, f.eks. i Gamle Logen mandag. Vi vet at det foregår
demonstrasjoner i sentrum av Oslo til støtte
for palestinere og også sist uke til støtte
for staten Israels rett til å eksistere. Vi vet at disse
demonstrasjonene i det alt vesentlige går helt ordentlig for
seg. Vi vet at de som vil ytre seg, får ytre
seg. Det skulle bare mangle at det ikke skulle være
slik.

Det at et kulturinnslag som har tilknytning
til deler av jødisk kultur, skulle stoppes, synes jeg rett
og slett bare er bedrøvelig. Så jeg
forutsetter, for å si det rett ut, at alle arrangører
som har uro for sikkerhet, uopphørlig kontakter politiet.
De kan regne med at arrangementer som har den type innslag
som dette, vil få den sikkerhet som de skal ha. Vi kan ikke tåle
anslag mot fredelige og frie ytringer, enn si kulturytringer.

Det burde – men det er selvfølgelig ikke
noe jeg kan gjøre meg til dommer over – vært
mulig i en så stor by som Oslo å ha
funnet et egnet lokale, hvis lokaliteten av ulike grunner har vært
et problem. Men jeg kan bare stadfeste at jeg selvfølgelig
er fullt ut innstilt på at alle ytringer skal
beskyttes så lenge de holder seg innenfor lovens
ramme. Jeg har nevnt en rekke virksomheter som gjør det.
Jeg må innrømme at jeg hadde en viss undrende tanke
før de arrangementer som fant sted sist uke, og jeg konstaterte
at de fant sted på en skikkelig måte. Jeg konstaterte også at
representanten Lønning utfordret dem som ikke
tålte hans ytring, akkurat som jeg tidligere har konstatert
at biskop Stålsett tok oppgjør med dem
som ikke tålte hans ytringer. Det er slik vi
skal ha det.

 Jeg takker statsråden for svaret.

Det som gjør saken enda
mer problematisk i dette tilfellet, er etter mitt skjønn
at denne konsertturneen var en turné i regi av
Rikskonsertene, altså en offentlig, statlig institusjon,
og at lederen for Rikskonsertene uttalte til mediene
da det ble kjent at konserten var avlyst, at han som leder
for Rikskonsertene hadde akseptert avgjørelsen. Det er etter
mitt skjønn ganske rystende. Jeg vil spørre
justisministeren om Regjeringen for fremtiden vil sørge
for at offentlige institusjoner i Norge ikke
aksepterer den type avgjørelser.

 Kulturministeren har uttrykt seg klart om begivenheten,
men jeg vil selvfølgelig gjøre det representanten
ber om, for dette er et prinsipielt spørsmål som
handler om ytringer, frie og fredelige ytringer, om kulturytringer,
og de må gå sin gang. Nå har lederen
for Rikskonsertene, som mange andre en fri ytringsrett
som norsk borger. Jeg får da kommentere hans ytringer og
si at jeg stiller meg sterkt undrende til dem, i den forstand at
man faktisk, ville jeg tro, nettopp med bakgrunn i kulturlivet
spesielt skulle se det som en særlig plikt å hegne
om kulturytringer, så lenge de handler om det helt vanlige,
det helt selvfølgelige, det som er en del av livet rundt
oss. Jeg vil gjerne melde på følgende måte at
hvis vi her begynner å gi etter for et eller
annet skjønn, fordi vi er urolige for noe som er spent
rundt oss, da har vi jo latt situasjonen andre steder
slå inn i vårt eget land på en totalt
uakseptabel måte. Så det jeg kan si til representanten,
er at jeg på egnet måte skal diskutere med kulturministeren
hvordan dette kan følges opp for ettertiden.

 Det blir oppfølgingsspørsmål – Marit Nybakk.

 Veldig mange av oss reagerer på det
som nå skjer i Midtøsten, og tar avstand fra det
vi oppfatter som overgrep, og det som skjer med den palestinske
befolkningen. Det legitimerer imidlertid verken antisemittisme eller
tiltak og utslag som kan minne om rasisme her i Norge. Jeg vil be
justisministeren bidra til å sørge for og passe
på at vi ikke får tendenser i Norge
som vi nå ser i andre europeiske land, der synagoger
brennes, og der man er i ferd med å få en jødeforfølgelse
som minner om det som skjedde under nazistene før og under annen
verdenskrig. Vil justisministeren se ekstra til at dette ikke
skjer i vårt land?

 Det har jeg allerede gjort i den forstand at
jeg både sist jeg var statsråd og også nå har
hatt kontakt med representanter for den jødiske minoritet
når de har hatt synspunkter på sikkerhet. Politidirektoratet
tok initiativ på egen hånd,
uten at jeg behøvde å si et ord – og
slik skal det jo være – da det var nødvendig.
Jeg har også deretter fulgt opp, slik at man skal
ha den trygghet man skal ha for sitt trosliv og for sine
sosiale aktiviteter, uten å måtte lide
for, som norske borgere og ut fra sin tro og tilhørighet,
det som er skarpe konfrontasjoner andre steder. Jeg må bare
si til representanten at jeg føler et særlig ansvar
for det. Og jeg kan gjerne tilføye: På samme måte
som Regjeringen synes det var et poeng at ikke alle
muslimer i Norge skulle lide for al-Qaida, ville
det være totalt absurd hvis jøder i Norge
skulle lide for at svært mange av oss reagerer
på den politikk som føres av regjeringen Sharon.

 Vi går videre til neste
hovedspørsmål.

 Jeg har et spørsmål til justisministeren,
og det omhandler soningskøer, som er et økende
problem.

I gjentatte avisartikler
har man vist til at soningskøen i Norge øker,
dessverre, og vi har sett at det bl.a. har ført til at
folk med kriminell atferd går ute. Man har sågar gått
så langt at man har løslatt andre som har sittet inne til
soning, for å frigjøre kapasitet, i henhold til
medias oppslag. Noen av oss hadde forventet en handlekraft
fra denne regjeringen til å ta et oppgjør for å få gjort
noe med dette, for det kan ikke være tilfredsstillende
for Regjeringen å ha et slikt problem. Det er også i
dette et problem i forhold til respekt for ofrene som
lider som en følge av de overgrepene som har skjedd. Spørsmålet
blir da: Hva har Regjeringen tenkt å gjøre med
dette for å få redusert det som tydeligvis er
et økende problem?

 Nå er spørsmålet
stilt flere ganger tidligere i spørretimen. Det hindrer ikke
at det kan gjentas, for det er en påtrengende utfordring.
Det er også meldt som interpellasjon i morgen,
og av respekt for interpellanten som har fått akseptert
sin interpellasjon i Stortinget, vil jeg gi hoveddelen av svaret
da.

Kortsvaret er at ja, det er en soningskø.
Det er en prioritering i forhold til den køen
på for det første varetekt, for det
andre langvarige dommer og gjenger og deretter voldskriminalitet.
Vi er nødt til å se på hva vi skal gjøre med
den, og vil selvfølgelig komme tilbake til det i budsjettsammenheng.
Det er kortsvaret av det jeg har sagt tidligere, og det er det svaret
som jeg gir til representanten Ellingsen her og nå.

 Tilleggsspørsmålet går på at
jeg er gjort kjent med at Justisdepartementet legger om sine
rutiner for innrapportering i forhold til soningskø. Jeg
er gjort kjent med at man tar ut folk som søker om utsettelse
av soning, og de som ikke møter til soning, skal
heretter ikke innrapporteres som en del av den ordinære
soningskøen. Hadde justisministeren vært regnskapsfører,
ville jeg sagt at det var kreativ bokføring, men
det kan jeg kanskje ikke gjøre her, så det
vil jeg ikke gjøre. Men dog, det betyr etter
mitt skjønn at man er oppe i en situasjon
der man sannsynligvis har en reell og en offisiell statistikk
på hva som er realitetene i forhold til soning. For meg
er det et paradoks hvis folk som ikke møter til
soning, og som søker utsettelse, ikke skal regnes
som en del av soningskøen, da de visselig ikke
har fått gjort opp for seg. Jeg lurer da på om
ministeren kan bekrefte at det er et faktum at man vurderer en slik
omlegging.

 Etter min kunnskap har vi hatt den
registrering som vi nå har for soningskøer, en tid,
men det er riktig at det tidligere ble omlagt en gang på 1990-tallet,
forrige gang det var stor kø. Det representanten
spør om, er om noen individer som av ulike grunner
har fått domsutsettelse, av forskjellige grunner ikke teller
i køen, og det er helt riktig. Han har også henvendt seg
til departementet og bedt om tall på det og skal få det ved
neste telling. Men vi driver ikke med kreativ
bokføring. De spørsmål som blir stilt
av Stortinget, blir besvart overfor Stortinget.

 Det blir oppfølgingsspørsmål – Knut Storberget.

 Det er til justisministeren. Vi skal diskutere
soningskø i morgen, slik at jeg skal ikke berøre
hovedtema i så måte. Men i forlengelsen av spørsmålet
om å gjøre noe i forhold til presset mot strafferettsapparatet
har jeg lyst til å spørre justisministeren om
Regjeringen nå gjør seg noen tanker
om det å gjøre behovet for soningsplasser mindre,
altså å forebygge reelt sett. Der er
det to ankepunkter som har vært oppe i debatten nå i
det siste, særlig i kjølvannet av det som skjedde
i Moss. Det er spørsmålet om rusbruk, særlig
om alkoholbruk tilknyttet skjenkesteder, men også spørsmålet
om det integreringsarbeidet som gjøres i skolene. Dagsavisen
har de siste dagene kjørt en artikkelserie om det som nå har
skjedd på Hersleb skole i Oslo, hvor man nettopp har
kuttet ganske drastisk i et flerkulturelt voldsprosjekt, samtidig
som de fleste politikere roper høyt om at vi
skal være mest mulig aktive på feltet.
Når skal Regjeringen begynne å vise
ansikt i forhold til det som virkelig kan korte på soningskøene,
nemlig det forebyggende arbeidet?

 Presidenten vil bemerke at vi begynner å bevege
oss ganske langt utenfor hovedspørsmålet.

 Med presidentens tillatelse skal
jeg likevel prøve å svare.

Det er tidligere bebudet en sak for Stortinget
om forebygging av barne- og ungdomskriminalitet. Det er også slik
at jeg som statsråd i Justisdepartementet i 1999 gikk til
det utradisjonelle skritt å lage en spleiseordning
med Oslo kommune som beror, om å plassere barnevernskonsulenter
på bydelspolitistasjonene i Oslo – utenom
Stovner, hvor man ved hjelp av lokal spleising i Groruddalen hadde
en allerede. Det er et forsøk på å fange
opp tidlig. Jeg har også regelmessig kontakt
med det forebyggende arbeid. Jeg har også en
slik kontakt med byrådet i Oslo, og jeg vil selvfølgelig
undersøke – fordi jeg er opptatt av det – spørsmålet
som er reist om Hersleb. Det er en viktig skole, og jeg er enig
med representanten i at det som kan forebygges i skolen, er viktig.
Jeg har selv konstatert, f.eks. sist helg ute på jobb med
Oslo-politiet, hvordan politiets kontroll når det gjelder
våpen blant ungdom, gjør politiet
til helter, uansett etnisk bakgrunn. Jeg vet at Oslo-politiet nettopp
legger vekt på å oppnå en slik «heltestatus» for å få tak
i våpen.

 Siv Jensen – til oppfølgingsspørsmål.

 Selv om statsråden viser respekt for
morgendagens interpellant, bør han også vise
respekt for dem som deltar i dagens spørretime.

Jeg vil gjerne be statsråden om å svare
mer utfyllende på det spørsmålet som
ble stilt, nemlig om det er slik at Justisdepartementet nå vurderer å legge
om rutinene for hvordan man fører køene for soning.
Det er uansett slik at det viktigste grepet
man gjør, er å sørge for å fjerne
soningskøene ved at folk får sone. Det har noe å gjøre
med respekten for rettssikkerheten i vårt land at folk
blir straffet for kriminelle handlinger. Det er svært faretruende hvis
det er slik at man driver en form for soningskømanipulasjon
i departementet for å få det til å se
penere ut enn det det faktisk er. Det bør statsråden
svare på. Driver man med statistikkmanipulasjon, eller
er man reelt sett opptatt av at de som er dømt for kriminelle
handlinger, skal sone?

 Hadde spørsmålet vært stilt
et annet sted enn i Stortinget, ville svaret kanskje vært
ledsaget av en karakteristikk. Det skal jeg la være.

Selvfølgelig har vi en registrering
som er den vi forteller offentligheten om, og selvfølgelig
skal registreringen være tydelig. Hvis det skal
skje endringer i den – og jeg har i alle fall
ingen planer om å endre den på en slik måte
at tallet skal manipuleres bort – vil jeg selvfølgelig si
fra, og det vil bli presentert på en skikkelig måte.
Jeg er interessert i at det tallet
vi har, er der. Men jeg bekrefter det jeg tidligere har sagt i forbindelse
med at representanten Ellingsen har spurt om de som har såkalt domsutsettelse
av ulike grunner, teller i køen: Det har de ikke
gjort til nå. Han har spurt om tallet, og han har fått til
svar at det skal bli oppgitt neste gang. Men det er overhodet ikke
snakk om å manipulere med tallet, gjøre tallet
annerledes enn det det er. Det reelle tallet ligger på bordet,
slik at jeg skal vite det, offentligheten skal vite det,
og Stortinget skal vite det.

 Vi går til neste hovedspørsmål.

 Jeg tillater meg å stille et spørsmål
til justisministeren.

Torsdag 18. april vedtok Stortinget
med regjeringspartienes stemmer et forslag fra Fremskrittspartiet
om å vurdere bruk av Forsvaret til å uttransportere
asylsøkere. I ettertid har det blitt skapt full forvirring
rundt vedtaket og om hva Regjeringen vil gjøre med det
pålegget som Stortinget har gitt.

Statsråd Dørum var ute i
media lørdag og sa at han ikke ønsket å bruke
Forsvaret til en slik oppgave, mens andre statsråder
og medlemmer av regjeringspartiene har forsvart vedtaket. Spørsmålet
om vi virkelig skal bruke Forsvaret mot sivile i fredstid
er en alvorlig og svært prinsipielt viktig sak.

Jeg har derfor behov for å få avklart
følgende av statsråden: Er det slik at justisminister
Dørum tar avstand fra dette vedtaket? Kan justisministeren
forsikre at det er uaktuelt å bruke Forsvaret
mot sivile i fredstid?

 Jeg kan gjenta det jeg sa til media, og som noen
steder er gjengitt i sin helhet. Jeg gjør meg aldri
til dommer over vedtak i Stortinget. Stortinget gjør vedtak,
og de står der. Men av og til har man en særlig
plikt til å gjøre en rask vurdering av det man
blir bedt om å vurdere. Det ble foretatt en slik rask vurdering,
det hadde selvfølgelig ryggdekning i Regjeringen – man
driver jo ikke frilansvirksomhet som statsråd – og
derfor var det slik at jeg på vegne av Regjeringen sa at
av prinsipielle og praktiske grunner gikk vi ikke videre
med dette. Så var det en våken journalist som spurte
om hvordan jeg kunne gjøre det så raskt. Jeg sa
da at jeg allerede sist onsdag, på et spørsmål
fra representanten Ellingsen, har svart at Regjeringen jobber med helt
konkrete planer for en forsert utsending av den kø av asylanter
som har oppstått her i landet. Jeg viste til at de planene
ville komme i nær framtid. Derfor, fordi vi har planene
på bordet og også har den fulle støtte
og et trykk fra politiets organisasjoner, er det både av
prinsipielle og praktiske grunner slik at vi ikke går
videre med forslaget. Vi ble bedt om å gjøre en
vurdering. Vurderingen ble gjort. Og vurderingen er meldt overfor
offentligheten og selvfølgelig herved også i
Stortinget.

 Jeg takker statsråden for svaret.

Jeg synes det er en ganske underlig
situasjon som har oppstått vedrørende
orienteringen om den saksbehandlingen som justisministeren har gjort
i denne saken, for det er i hvert fall tidenes korteste saksbehandling.
Denne saksbehandlingen burde kanskje vært gjort i forkant
av det vedtaket som ble gjort i Stortinget sist torsdag, i hvert fall
for å hindre at asylsøkere og flyktninger
som kommer til Norge, får melding om at de faktisk kan
bli møtt av Forsvaret.

For humanisten og Venstre-mannen Odd Einar
Dørum må det være ekstra
vanskelig i sak etter sak å oppleve
at viktige rettssikkerhetsgarantier blir satt på prøve
av hans partifeller i Stortinget. Han opplevde det før
jul, i forbindelse med at regjeringspartiene ble presset av Fremskrittspartiet
til å sette fangetransport ut på anbud, og han
opplever nå igjen at Fremskrittspartiet
tvinger Regjeringen til å la andre enn politiet
bruke tvangsmidler.

Er statsråd Dørum bekvem
med å sitte i en regjering som sitter på Fremskrittspartiets
nåde i slike saker?

 Jeg har tidligere gjort oppmerksom på at
jeg ikke er privatpraktiserende Venstre-medlem i regjeringen,
men at jeg er Venstre-statsråd i en regjering og hefter
for Regjeringen. Som statsministeren tidligere har sagt: Når
Regjeringen taler, taler den med én stemme. Jeg har hatt
fullmakt til å tale med Regjeringens stemme,
så sånn sett skulle saken være
krystallklar på vegne av Regjeringen.

Når det gjelder tidenes raskeste saksbehandling,
kan jeg, ved å konsultere mitt eget minne, huske en periode på slutten
av 1970-tallet, da jeg var relativt ung stortingsrepresentant, da
man fikk beskjed om at det i løpet av 48 timer
skulle gjennomføres en ordning med 100 pst. sykelønn
i Norge. Det frustrerte meg så mye at jeg av prinsipielle
grunner stemte imot.

 Det blir oppfølgingsspørsmål – Jens Stoltenberg.

 Jeg har et oppfølgingsspørsmål
til kommunalministeren.

Denne saken handler dels om et viktig prinsipp
om hvilken rolle Forsvaret skal ha, og dels handler dette om hvorvidt
Regjeringen er enig med Regjeringen og hvorvidt regjeringspartiene
er enig med regjeringspartiene. Det er fortsatt forvirring om det.
Ansvarlig statsråd i stortingssalen
den kvelden vedtaket ble fattet, var kommunalminister Erna
Solberg, og ifølge flere presseoppslag var det slik at
kommunalministeren gav sin tilslutning til og støttet regjeringspartienes
stemmegivning, der man gjorde et vedtak som justisministeren etterpå har
sagt at han er helt uenig i.

Er det riktig at kommunalministeren klarerte
og støttet regjeringspartiene i deres stemmegivning
den kvelden?

 Det er riktig at kommunalministeren gav uttrykk
for at det kunne være mulig, og at vi skulle
vurdere å bruke det som faktisk er ordlyden i forslaget.
Jeg har lyst til å minne om at ordlyden i forslaget ikke
er at vi skal bruke Forsvaret til å uttransportere. Det
står altså at man ber Regjeringen vurdere om Forsvarets
ressurser kan brukes. Det er slik at Forsvaret gjennom sine
ressurser har vært brukt i spesielle flyktningsituasjoner,
bl.a. i forhold til transportkapasiteten på fly. Det var også gitt
som et klart premiss i de samtaler vi hadde med regjeringspartiene,
at på det området kunne det være
mulig å gjøre en vurdering. Den vurderingen ble altså foretatt
fredag, gjennom en diskusjon mellom kommunalministeren,
justisministeren og forsvarsministeren, hvor forsvarsministeren
gjorde oppmerksom på at vi for øyeblikket ikke
har noen ressurser av den typen som kan brukes til å hjelpe
på en uttransporteringssituasjon, hvor vi i dag av og til
chartrer inn fly til den typen trafikk. Og i den grad vi har ressurser
igjen i et magert forsvar, så er de i dag brukt i forbindelse
med situasjonen i Afghanistan.

 Per Sandberg – til oppfølgingsspørsmål.

 Jeg vil gjerne tilbake til justisministeren.
Jeg synes for øvrig at kommunalministeren redegjorde grundig
og bra i forhold til hva som er ordlyden i forslaget. For dette
vedtaket er på en måte fremstilt som om Forsvaret
skal settes inn med fulle styrker og våpen og det hele
for å transportere ut asylsøkere. Det er selvfølgelig ikke
korrekt.

Men nå er det sånn at Forsvaret også i
dag brukes til forskjellige sivile gjøremål. Militære
har på en måte kommando over Kystvakta,
som har en oppgave i forhold til bl.a. Småbåtregisteret,
der de kan gå inn og ta båter og pågripe
folk. Så mitt spørsmål til justisministeren
i forhold til dette med å bruke Forsvaret i enkelte
oppgaver er: Vil nå justisministeren følge opp
forslaget fra Stortinget og komme tilbake med en utredning
slik at Stortinget på et bredere grunnlag kan vurdere hvorvidt det
er mulig å bruke Forsvaret til enkelte politioppgaver, og
at politiet kan brukes til enkelte oppgaver
innenfor Forsvaret?

 Det prinsipielle svaret på det spørsmålet
foreligger faktisk i sårbarhetsmeldingen,
som Stortinget har fått. Der blir det gjort rede
for forholdet mellom politimyndighet og bruk av Forsvaret på ulike
måter. Og der framgår det at det i fredstid
er slik at politiet har ansvaret. Det kan i
gitte omstendigheter være slik at Forsvaret trer
inn på områder det er gjort grundig rede
for, men omstendighetene er meget spesielle og de er spesielt
definert, de er bl.a. knyttet f.eks. til mulige terroranslag
osv. Det eksisterer også en praktisk avtale mellom
Miljøverndepartementet og Forsvaret om overvåkning
av kystområdene, men det skjer under sivil kontroll.

Det spørsmålet som her er
reist, gjelder asylanter. Og den vurderingen som jeg da gjorde på vegne
av Regjeringen og med full tilslutning i Regjeringen, den har jeg gjort.
Det er selvfølgelig fullt mulig å presentere det
bredere. Men jeg vil gjerne si det slik at i den utstrekning Stortinget
vil vurdere det, så ligger det faktisk en sak i Stortinget
som trekker opp Regjeringens prinsipielle syn på dette – sårbarhetsmeldingen.

 Inga Marte Thorkildsen – til
oppfølgingsspørsmål.

 Ifølge svaret fra statsråd
Solberg i stad var det her snakk om et ressursmessig spørsmål
og ikke et prinsipielt spørsmål. Mitt
korte spørsmål til justisminister Dørum
blir da: Er Dørum enig i at dette først og fremst dreier
seg om ressurser og ikke om prinsipper?

 Jeg har avgitt et svar etter den
prosedyre som tidligere er skissert, og i det svaret sa jeg at av
prinsipielle og praktiske grunner går vi ikke
videre med saken, og jeg har ikke endret på den
uttalelsen.

 Karl Eirik Schjøtt-Pedersen – til
oppfølgingsspørsmål.

 Dette er jo meget interessant. Det første
er at statsråd Solberg har bekreftet at hun «klarerte» regjeringspartienes
stemmegivning i Stortinget. Det andre er at vi får
fram et klart ulikt syn mellom Regjeringens representanter
i denne saken. Jeg registrerer at statsråd Solberg – det
er henne jeg vil rette spørsmålet til – uttaler
at det var riktig å stemme for forslaget, men det var ikke
praktisk hensiktsmessig å følge det opp, altså et
prinsipielt ja til forslaget, mens justisministeren sier
at han av prinsipielle og praktiske grunner mener at det ikke
var riktig å gå videre. Man kan altså oppfatte
det slik at statsråd Solberg her sier prinsipielt
ja og er for at man burde stemme for et slikt forslag, mens statsråd
Dørum sier prinsipielt nei og mener
at vedtaket ikke var gunstig. Avdekker ikke
dette at statsråd Solberg og statsråd Dørum
har klart ulike prinsipielle vurderinger?

 Det er ingen ulike prinsipielle vurderinger,
idet undertegnede aldri har klarert eller regjeringspartiene
aldri noen gang har ment at man skulle bruke
Forsvaret i form av militært mannskap til å uttransportere
asylanter eller flyktninger. Vår oppfatning og
innholdet i det som ble foreslått fra Fremskrittspartiet, var
at man skulle vurdere Forsvarets ressurser. Og i en begrenset vurdering
av det er det sånn at det tidligere har vært brukt
forsvarsmessige ressurser i den formen, bl.a. transportfly, til
hjelp i flyktningarbeid også i
Norge. Og det er i og for seg et interessant
spørsmål, når vi likevel chartrer
inn fly for å transportere i gitte sammenhenger. Men når
da denne debatten er vridd om til å bli en debatt om å bruke
Forsvaret som sådant, er det ingen forskjell mellom
det justisministeren sier, det jeg mener, og det regjeringspartiene
faktisk mener. For oss er det ikke aktuelt å sende
asylanter ut med forsvarspersonellet. Men spørsmålet
er om Forsvaret hadde noen ressurser som kunne hjelpe
i det arbeidet.

 Vi går videre til neste
hovedspørsmål.

 Jeg har et spørsmål til fiskeriministeren.

SND har fått utarbeidet en rapport
om framtidig satsing i marin sektor hvor en del av konklusjonen ikke uventet
er at kystbyene vil komme til å ha vekst i folketallet,
og at mange av småkommunene vil komme til å være
tapere i framtidens befolkningsutvikling. Konklusjonen på denne
rapporten som skal legge grunnlaget for SNDs valg av investeringsstrategi,
er at kravet til store langsiktige investeringer og arbeidskraft
med høy kompetanse vil plukke ut kystbyene som vinnere,
og samtidig gjøre mange utkantkommuner til tapere.

Mitt spørsmål til fiskeriministeren
er: Vil fiskeriministeren tillate SND å bruke
virkemiddelordningene for å forsterke sentraliseringen
og dermed la dette bli en selvoppfyllende profeti, eller
vil fiskeriministeren legge til rette for at man skal sette inn
mottiltak for å styrke bosettingen og næringsutviklingen
i de kommunene og de områdene som rapporten utpeker som
tapere?

 Det er riktig at vi har en betydelig sentralisering
og urbanisering i hele Norge, og det er en utvikling som
har i seg konsekvenser av negativ karakter, også i
forhold til det vekstpotensialet vi ser innenfor
marin sektor. Det er klart at skal vi utnytte det vekstpotensialet
som er der, vil det også være
behov for både bosetting og arbeidskraft i distriktene.

Når det gjelder SND og deres
rapport og virkemidlene, minner jeg om det som Stortinget for så vidt
har vært orientert om, og som ligger til grunn for det
arbeidet vi gjør. Regjeringen ser nå på hele
virkemiddelapparatet, ut fra et ønske om å se
det i en sammenheng og gjøre det mer målrettet,
og vi vil komme tilbake til Stortinget når det gjelder
det. For vi må erkjenne at når vi har hatt en
så negativ utvikling på 1990-tallet som den vi
har hatt – også under den regjeringen som spørreren
satt i – er det en konsekvens av at virkemiddelapparatet ikke
har vært godt nok. Det akter denne regjeringen å forsøke å gjøre noe
med.

 Det er bra at Regjeringen har tenkt å målrette
virkemiddelapparatet bedre, men man kan gjøre det på to
måter. Man kan gjøre det som rapporten konkluderer
med, konsentrere innsatsen om vekstområdene, eller
man kan gjøre det motsatte, konsentrere
innsatsen om de områdene som har tilbakegang i folketallet,
og som dermed trenger ekstra drahjelp.

Kanskje er det nok å minne om et lokalsamfunn
som Lovund i Nordland for å vise et eksempel
på et lokalsamfunn som har opplevd en eventyrlig vekst
nettopp på grunn av oppdrettsnæringen,
og som på mange måter er beviset på at
det faktisk er mulig å motvirke den ensidige sentraliseringen
som vi ser.

Det må være mulig
for fiskeriministeren på et prinsipielt grunnlag å svare
på spørsmålet: Vil han innrette virkemiddelapparatet
slik at det vil motvirke sentraliseringen, eller slik
at det vil forsterke sentraliseringen?

 Regjeringen ønsker å bidra
til en positiv utvikling innenfor marin sektor.
Derfor har vi igangsatt et betydelig program for satsing på torsk, derfor
skal vi tildele 40 nye konsesjoner i løpet av sommeren,
og derfor arbeider vi nå intenst med å få avklart dette
med laksefjorder så vel som verneplaner langs kysten. Og
det er fordi man ønsker å satse på det
vekstpotensialet som finnes innenfor marin sektor,
et vekstpotensial som er knyttet til distriktene, til kysten – langt
fra byene.

Så svaret mitt er: Ja, vi ønsker å satse
på det potensialet som finnes langs kysten.

 Det blir oppfølgingsspørsmål – Marit Arnstad.

 Det naturlige oppfølgingsspørsmålet
blir da: Vil fiskeriministeren iverksette det
ved at han gir klare signaler til SND om at virkemidlene deres skal
bidra til å opprettholde
og utvikle bosetting langs hele kysten? Eller
vil han rett og slett sitte og toe sine hender og vente
og se på at det blir knyttet opp mot noen få regionsentre?
Det er det naturlige oppfølgingsspørsmålet
når statsråden sier at han er opptatt
av hvorledes man kan bremse sentraliseringen.

Sentralisering er ikke noe mantra.
Det er en utvikling som kan møtes med mottiltak fra enhver
regjering. Ett av mottiltakene burde være å sette
inn en offensiv for å hindre nettopp
den sentraliseringen som rapporten spår, ved å si
at når det gjelder SNDs virkemidler, skal man prioritere
de områdene langs kysten som har størst behov i
forhold til bosettingsgrunnlaget og i forhold til befolkningsgrunnlaget.
Vi vil rett og slett ha mange levende Flakstad-er, à la
Flakstad i Lofoten, og ikke for mange à la Nyksund
og det man ser der.

 Vi deler målsettingen om å ha
en levende kyst og levende distrikter. Det er jo nettopp
derfor Regjeringen ser på hele virkemiddelapparatet og
skal gjøre det mer målrettet – for å motvirke
den utviklingen man har hatt, ikke minst på 1990-tallet,
som en konsekvens av mangelfulle virkemidler og av en politikk som ikke
har klart å motvirke i tilstrekkelig grad. Og vi akter å bruke
marin sektor som et virkemiddel.

Når vi har fått denne gjennomgangen
av virkemiddelapparatet, som SND er en del av, er det naturlig at både Regjeringen
og Stortinget trekker konklusjoner. Og jeg registrerer at vi har
felles interesser i å bruke
virkemiddelapparatet til å styrke bosetting og næringsliv
i Distrikts-Norge.

 Aud Gaundal – til oppfølgingsspørsmål.

 Mange kystkommuner har diskusjoner gående
om hvorledes en i framtida kan sikre at rettigheter og
verdier som er skapt i lokalsamfunnene, også blir
i lokalsamfunnene – særlig med bakgrunn i at mange kystkommuner
opplever at det er der fraflyttinga er størst.

Jeg har et konkret spørsmål
til statsråden: Hva kan han tenke seg å gjøre
for å legge til rette slik at råstoffet kommer
industrien langs kysten til gode?

 Dette er et særdeles komplisert spørsmål, ikke
minst fordi det er så nært knyttet til markedsforholdene.
Eksport av ubearbeidet vare har steget i de
senere år, og kostnadene ved filetproduksjonen har vært
meget ugunstige. Det er klart at det har skjedd en uheldig utvikling.

Dette er noe som man både
i industrien og ved politiske virkemidler forsøker å bidra
til får en annen utvikling. Dette er en betydelig utfordring
i tiden fremover, men – som jeg har sagt – vi ønsker å satse
på fiskeriene og på marin sektor, og da er nettopp
det å sikre råstoffet en bearbeidingsgrad ute
i distriktene en viktig del av dette.

 Vi går videre til neste
hovedspørsmål.

 Også eg vil stille eit spørsmål til
fiskeriministeren.

Litt tilbake til dette med ròten fisk.
No har vi forstått av Fiskeribladet at det vel var eit
rykte som oppstod i ein bar, som gjorde at ein kom til at det var
nokre trailerar som vart stoppa ved grensa.

Men hovudproblemet er dette med det «olympiske» fisket
som går føre seg i korte periodar, for å få på land mest
mogleg fisk. Mitt spørsmål går på om
statsråden til neste år kan tenkje seg å ha
fleire periodar enn dei to som vi har hatt i år, slik at
vi unngår dette «olympiske» fisket og
unngår dårleg kvalitet på fisken, og
samtidig også unngår det som kjem til å skje
no, at industrien må permittere. I løpet av kanskje
14 dagar er sesongen over, og det gjer at ein heller ikkje
får fast leveranse. Kan statsråden gi uttrykk
for nokon tankar om korleis han til neste år vil organisere
dette fisket?

 La meg først få understreke
at når det nå snakkes om råtten fisk,
så er vel ikke det en helt riktig beskrivelse
av den tilstanden som fisken befant seg i. Dette er loddesprengt
fisk, som tradisjonelt er blaut og av dårlig kvalitet.
Graden av råttenhet og graden av blauthet kan vi kanskje ikke
avklare helt, men jeg synes det er viktig å ha sagt det.

Når det gjelder neste års
reguleringer: Vi skal evaluere årets
reguleringer når vi nærmer oss slutten av året,
og før vi bestemmer neste års. Det er klart at
det er muligheter til å forbedre dette. Det forbereder
vi også i form av et høringsnotat vi
nå har ute, hvor man ser på om flere av gruppe
II-fiskerne kan flyttes over i gruppe I, slik at man skaper større
forutsigbarhet, og at man – ikke gjennom flere
perioder nødvendigvis – gir hver fisker større
mulighet til å disponere sin kvote for dermed i samarbeid med
industrien å kunne fange fisken og levere den når den
er kvalitetsmessig på topp, og når markedet kan
betale mest. Slik unngår vi det kappfisket som vi ser et
resultat av i forhold til den loddesprengte fisken som ble sendt ut.

Men det er for tidlig å trekke en
konklusjon om hvordan reguleringen skal være
neste år. Det er slik i år som det har vært
i alle de andre årene, at man forsøker å forbedre
dette år for år, og det skjer i et nært
og tett og godt samarbeid med fiskeriorganisasjonene.

 Det er klart at med omsyn til graden av ròtenskap
kan det vel i så måte ha noko å seie kor
seint det var då rykta oppstod i baren.

Men det som eg har vanskeleg
for å sjå, er om det er andre måtar å regulere
dette på enn at ein opnar for ein større grad
av periodisering. Det kan jo vere at det blir eit problem også når
f.eks. båtane får ein viss kvote og ein får
fridom til å fiske den når ein vil. Eg ser for
så vidt at det er eit poeng. Men eg vil peike på dette
med periodisering. Eg har iallfall fått tilbakemelding
frå næringa om at ein veg å gå er
at ein får periodisering. Så det bør vere ein
kombinasjon – at fiskarane får kvotar som dei
kan regulere sjølve utover heile året, men at
ein kanskje samtidig også opnar for ein større
grad av periodisering.

 Jeg tar imot alle gode forslag
og forslag til forbedring av reguleringsregimet. Men
igjen vil jeg understreke at det er viktig at næringen selv
har holdninger til dette med kvalitet, og at vi ikke skal
bringe på land og ut på markedet fisk som ikke
holder kvalitetsmål. Den imagen som vi forsøker å bygge opp
knyttet til fiskeriene på kvalitetssunn, norsk god fisk, og
det at vi har et regulerings- og forvaltningsregime som ivaretar miljøet,
er en viktig forutsetning for at vi skal lykkes med potensialet.

Når det så gjelder dette
ryktet som har oppstått i en bar, har jeg ikke
noe særlig erfaring med slikt. Jeg var ikke på denne
baren, så jeg har ikke noen synspunkter
på det.

 Informasjon kan man hente mange steder,
høres det ut til.

For øvrig er det presidentens oppfatning
at den eneste blaute fisken som er etendes, er lutefisk.

Da går vi til neste hovedspørsmål.

 Jeg har også et spørsmål
til fiskeriministeren.

Folk langs kysten nærer nå en
stor bekymring for utviklingen i fiskeriene og for bosetting og
sysselsetting. De signalene som er kommet fra fiskeriministeren
om utestenginger fra fisket, har utløst en sterk debatt
i våre kystsamfunn.

Fiskeriministeren mener ifølge
media at denne bekymringen skyldes at folk ikke har satt
seg inn i saken, og at det ikke skal skje endringer i
kvotefordelingen mellom båtstørrelser eller
i forhold til deltidsfiskernes rett til å fiske. Samtidig sier
fiskeriministeren at det skal skapes større lønnsomhet.

Mitt enkle spørsmål til statsråden
blir da: Hvor skal den bedrede lønnsomheten hentes, når
det ikke skal skje ved omprioritering innenfor
næringen? Er det ikke slik at det må tas
fra noen, dersom andre skal få større
lønnsomhet?

   Fiskeridepartementet sendte
i februar ut et høringsnotat om adgangsbegrensninger
for fisket etter sei og hyse med fartøyer
under 28 meter. Jeg synes det er viktig å slå fast
at den misforståelsen som noen forsøker å bygge
opp under, er feil. Jeg har ikke foreslått at
vi skal ta fisk fra små båter og gi til større
fartøyer, jeg har ikke foreslått å begrense
muligheten til å drive kombinasjonsfiske, og jeg har heller ikke foreslått å redusere
pensjonistenes muligheter til å fiske.

Når så noen i tillegg
bidrar til å bygge opp under den misforståelsen
at dette handler om deltakerloven, har jeg tillatt meg å si
at man kanskje burde bruke mer tid på å lese
høringsutkastet før man tillegger fiskeriministeren oppfatninger
som ikke gjenspeiles der.

Det vi har lagt ut i dette høringsnotatet,
er en invitasjon til å komme med synspunkter. Fiskeriministeren
har ingen prestisje knyttet til de forslag som der er kommet. Vi
skal ta imot høringsuttalelsene og vurdere det før
vi bestemmer noe som helst. Men jeg minner om at det vi foreslår
når det gjelder sei og hyse, er godt i tråd med
det reguleringsregimet som har vært for torsk på 1990-tallet. Så det
ligger ingen dramatikk i det.

Men jeg skal gi ett eksempel
på hvordan man kan øke lønnsomheten.
Det gjelder debatten om denne torsken som var sendt til markedet,
og som ikke holdt i kvalitet. Nettopp ved å regulere
på en slik måte at fiskerne kan planlegge sitt
fiske og levere fangsten når prisen og kvaliteten er på topp,
kan bidra til økt lønnsomhet.

For øvrig er det min oppfatning at
skal vi sikre bosettingen langs kysten, er det særdeles
viktig å sikre et næringsgrunnlag godt nok for
dem som driver helårsfiske. Men det skal være
plass til begge deler, både kombinasjon og helårsfiske.

 Jeg takker for svaret, men jeg fikk vel egentlig ikke
svar på det jeg spurte om. Derfor har jeg et par konkrete
spørsmål jeg gjerne vil be statsråden
svare på.

Er det ikke slik at fiskere på de
små fartøyene skal falle ut
av fisket dersom de på grunn av restriksjoner
i fisket, f.eks. for sei og hyse, eller andre
forhold ikke har fisket nok i to av de tre siste årene?
Og i forhold til dette høringsdokumentet og signalene fra
statsråden: Er det ikke slik at adgangen til å starte
i fiskerinæringen som deltidsfisker skal falle bort?

 Jeg tror det er viktig at vi nå har
klart for oss at dette høringsnotatet er sendt ut for at
vi skal få synspunkter på ulike sider ved et fremtidig reguleringsregime.
Jeg tror det blir feil hvis vi i Stortinget på en måte
skal drøfte et høringsnotat som om det er den
beslutningen som er fattet.

Jeg tror det er viktig å ta med seg
i det som nå ligger på bordet, at vi bl.a. ønsker å flytte
de mest aktive fiskerne i den såkalte gruppe II over i
gruppe I, nettopp for å sikre at de mest aktive
kan planlegge fisket sitt og sikre sin andel av kvotene. Det er
altså ikke riktig at vi ønsker å stenge noen
ute. Det vil fortsatt være slik at det er en åpen
gruppe, gruppe II.

 Tiden for den muntlige spørretimen
er omme. Vi går over til den ordinære spørretimen.





                    
                    
                    

 Det blir en lang rekke endringer
i den oppsatte spørsmålslisten. Presidenten viser
i den sammenheng til den oversikt som er omdelt på representantenes
plasser i salen.

For øvrig vil presidenten bemerke
at det er svært mange av representantene som har stilt
spørsmål, som er bortreist, slik at spørsmålene
blir utsatt. Velger man å stille spørsmål
i en spørretime, bør man søke å være
til stede.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Bjørn Jacobsen til utenriksministeren, blir etter
anmodning fra utenriksministeren flyttet og besvart til slutt i
spørretimen.

Spørsmålene 2 og 3, fra henholdsvis
representantene Magnhild Meltveit Kleppa og Torbjørn
Andersen til finansministeren, bortfaller, da spørrerne ikke
er til stede.

Spørsmålene 7, 8, 9 og 10,
fra henholdsvis representantene John I. Alvheim, Olaf Gjedrem, Harald
T. Nesvik og Åsa Elvik til helseministeren, utsettes til neste spørretime,
da statsråden er bortreist.

Spørsmål 12, fra representanten
May Hansen til barne- og familieministeren, vil bli besvart av kultur-
og kirkeministeren på vegne av barne- og familieministeren,
som er bortreist. Etter anmodning fra kultur- og kirkeministeren
blir dette spørsmålet flyttet og besvart etter
spørsmål 4, som skal besvares av samme statsråd.

Spørsmålene 13 og 16, fra
henholdsvis representantene Ursula Evje og Arne Sortevik
til utdannings- og forskningsministeren, utsettes til
neste spørretime, da statsråden er bortreist.

Spørsmål 14, fra representanten
Karl-Anton Swensen til utdannings- og forskningsministeren, vil
bli besvart av fiskeriministeren på vegne av utdannings-
og forskningsministeren, som er bortreist.

Spørsmål 15, fra representanten Siri
Hall Arnøy til utdannings- og forskningsministeren, er
trukket tilbake.

Spørsmål 19, fra representanten
Karin Andersen til arbeids- og administrasjonsministeren, bortfaller,
da spørreren ikke er til stede.

Spørsmålene 23, 24 og 25,
fra henholdsvis representantene Jan Simonsen, Åslaug Haga og Morten
Lund til forsvarsministeren, utsettes til neste spørretime,
da statsråden er bortreist.

Spørsmål 26, fra representanten
Kenneth Svendsen til miljøvernministeren, bortfaller, da
spørreren ikke er til stede.

Spørsmålene 27 og 28, fra
henholdsvis representantene Ola D. Gløtvold og Ingvild
Vaggen Malvik til miljøvernministeren, blir etter
anmodning fra statsråden flyttet og besvart først
i spørretimen.

 Spørsmål 1 er flyttet
og vil bli besvart til slutt i spørretimen. 

Vi går først til spørsmål
28.





                    
                    








        

Spørsmål 28


    
        

Spørsmål 27


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 12


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 1


    



                    

 Disse spørsmålene
bortfaller.





                

 Dette spørsmålet,
fra representanten May Hansen til barne- og familieministeren, vil
bli besvart av kultur- og kirkeministeren på vegne av barne-
og familieministeren.

 «Det har på fire
uker vært tre tragiske drap i Moss. Tre unge
mennesker er drept. Fellestrekket ved disse drapene er at de som
utførte drapene, har dommer for vold og trusler. Faren
til den ene tiltalte på 19 år har også bedt
om hjelp fra barnevernet. Det er en voldsutvikling i de ulike ungdomsmiljøene
som har ulike årsaker. Vi må tenke nytt.

Vil statsråden ta initiativ
til å nedsette en tverrdepartemental gruppe som har ansvar
for å koordinere tiltak for barn
og unge?»

 Jeg vil besvare dette spørsmålet
på vegne av barne- og familieministeren.

Den senere tids tragiske hendelser har rystet
oss alle, og representanten May Hansen tar opp et svært
viktig spørsmål. I arbeidet med å forebygge
og behandle alvorlige atferdsproblemer blant barn og unge
er det avgjørende for resultatet at innsatsen er organisert
på tvers av tjenester, etater og departementer. I noen år
nå har det foregått et arbeid for å fornye
og effektivisere innsatsen i forhold til alvorlige atferdsproblemer
blant barn og unge. Dette arbeidet ønsker statsråden å videreføre
og intensivere i samarbeid med de andre
departementene som er berørt. Nye impulser og godt samarbeid
gir grunn til optimisme.

To metoder har pekt seg ut som særlig
effektive når det gjelder å forebygge, stoppe eller
dempe atferdsproblemer, og blir nå tilbudt i alle
landets fylker, både gjennom barnevernet og det psykiske
helsevernet for barn og unge. Det dreier seg om «Parent
Management Training», PMT, for yngre barn og
familier, og «Multisystemic Therapy», MST, for
ungdom. Den første tar sikte på å forebygge
at atferdsproblemer skal utvikle seg til å bli alvorlige
blant yngre barn, den andre retter seg mot å stoppe eller
dempe problematferd der denne allerede har en alvorlig karakter,
f.eks. rusmisbruk, vold og annen kriminalitet. De to metodene viser
svært gode resultater i USA, og blir fortløpende
evaluert i Norge. Resultatene er så langt lovende.

Jeg vil også nevne St.meld.
nr. 17 for 1999-2000, Handlingsplan mot barne- og ungdomskriminalitet,
som ble lagt fram 10. desember 1999. Planen presenterer mer enn
40 tiltak, og ble utarbeidet i et nært samarbeid mellom
Barne- og familiedepartementet, Justis- og politidepartementet,
Kirke-, utdannings- og forskningsdepartementet, Sosial- og helsedepartementet
og Kommunal- og regionaldepartementet. Noen av de viktigste
tiltakene i planen er: innsats mot mobbing i skolen, innsats rettet inn
mot barn og ungdom med krigsopplevelser, videreføring av
konfliktrådsordningen, forsøk med ungdomskontrakter
som alternativ til straff og bedre oppfølging
av barn og ungdom med alvorlige atferdsproblemer. Et eget statssekretærutvalg
følger opp arbeidet gjennom drøftinger og prioriteringer
av innsatsen.

Statsråden ser det som en viktig oppgave å utvikle forskningsbasert
kompetanse for å finne de beste metodene og bruke
dem på riktig måte. I Norge har vi ikke hatt
noe samlet miljø som har ansvar for forskning
om problematferd blant barn og unge. De berørte departementene
har derfor tatt initiativ til å opprette
et nytt senter for dette formålet, tilknyttet Universitetet
i Oslo. Siktemålet er å etablere et
nettverk mellom universiteter, høgskoler
og kompetansesentre for å utvikle kunnskap og metoder på området.

Alvorlige atferdsproblemer blant barn og unge
er en utfordring som krever koordinert
og tverrfaglig innsats. Det foregår allerede
et utstrakt tverrdepartementalt samarbeid på dette
feltet, samtidig som Statssekretærutvalget for barn og unge
har dette problemområdet høgt på sin dagsorden.

Det ligger mye innovasjon og nytenkning i de
siste årenes innsats. Vi synes allerede å ha kunnskap
og metoder som kan forbedre arbeidet betraktelig. Det som gjenstår,
er bl.a. å sørge for at arbeidet med denne gruppen blir
tilstrekkelig prioritert og intensivert, og ikke minst godt
nok koordinert i alle ledd.

Regjeringen vil komme tilbake til disse spørsmålene
i den stortingsmeldingen om barnevernet som blir lagt fram senere
i vår.

 Jeg takker for svaret.

Jeg er helt enig med ministeren i at det er
gjort mye godt arbeid, og at man jobber med dette på flere
plan. Men vi mislykkes. Hele uken har det stått
ulike artikler om hvordan man kommer til kort mange steder på grunn av
dårlig kommuneøkonomi, og i dagens aviser står
det:

«538
barn tatt av barnevernet. Aldri før har barnevernet
overtatt omsorgen for så mange barn som de gjorde i fjor.»

Og videre:

«Narkomane
og psykisk syke foreldre går
igjen i mange av sakene. Samlede tall fra 2001 viser at fylkesnemndene
her i landet hadde nesten 230 flere barnevernssaker i fjor enn året
før.»

Hva vil ministeren gjøre for å rette
opp den dårlige fylkeskommunale økonomien og den
dårlige kommuneøkonomien
som vi har, sånn at vi kan gjennomføre disse tiltakene
vi snakker om?

 Eg skal ikkje gå inn på budsjetta,
fordi det ikkje er det som er utgangspunktet for spørsmålsstillinga.
Førre periode då vi sat i regjering,
var det forsøksprosjekt retta mot desse to programma som
eg nemnde. I dag er det tilbod i alle fylke, og eg vil
jo vona og tru at det som er sett i gang, vil få verknader.
Om ikkje vi ser verknadene i dag, vil eg vona og
tru at det vil få verknader på sikt.

Befring-utvalet leverte si innstilling til
Stoltenberg-regjeringa, og no kjem vi med ei stortingsmelding om
barnevernet der dette vil kunna bli drøfta igjennom òg
i Stortinget. Vi jobbar no, som vi også gjorde førre
gong vi sat i regjering, med eit tverrdepartementalt samarbeid både på embetsnivå og
statssekretærnivå, og eg vonar at dette vil visast
igjen. Vi ser desse overskriftene og det som representanten las,
men eg vonar at det som no er sett i gang, vil bera frukter, slik
at vi klarer å dempa desse uheldige utslaga som vi er vitne
til, og at situasjonen for barnevernet blir betre – for
vi satsar faktisk på det.

 Jeg takker igjen for svaret.

I Barne- og familiedepartementets innstilling
til budsjettet i fjor la man stor vekt på dette med å jobbe
tverrfaglig i ulike sektorer. Men vi vedtok også nedskjæringer på tiltak
for barn og unge.

Vi ser også at det i dag
står at en frykter rasering av arbeid mot vold. Det er
et meget vellykket prosjekt på Hersleb skole som nå står
i fare for å bli nedlagt. Det ligger også et
forslag inne fra meg om en behandlingsgaranti for barn
og unge under 18 år på rusbehandling
og psykiatribehandling. For det som er realiteten rundt
omkring, er jo at man faktisk står 1 ½ år
i kø for å få psykiatrisk behandling
for barn og unge, og det er flere fylker som ikke har
et behandlingstilbud for rusmisbrukere under 18 år. Og
dette handler svært mye om penger. Er Regjeringa på en måte innstilt
på å lage en tiltakspakke for barn og unge
hvor man jobber på tvers av departementer for å finne
ut hva som virker, og hva vi kan sette inn midler på?

 Ja, no synest eg det er mange tiltak som er
sette ut i livet og vil bli sette ut i livet i forhold til samarbeid
på tvers, som eg òg har nemnt i svaret mitt.

Eg vil nemna eit anna tiltak som
vart sett i gang tre–fire år tilbake,
ved Senter for krisepsykologi i Bergen. Dei driv med opplæring
av folk som jobbar ved mottak. Noko av problemstillinga her er at
vi får ein del krigsskadde barn og familiar til Noreg.
Dei treng òg hjelp slik at dei ikkje skal bli
kriminelle i neste omgang. Folk frå Senter for krisepsykologi
i Bergen reiser altså rundt i heile landet og skolerer
dei som jobbar ved mottaka, og hjelper både borna
og ungdomane og foreldra til å gjennomarbeida
ein del av desse trauma som dei har med seg når dei kjem
til Noreg. Dette, saman med alle desse andre
tiltaka og ei gjennomarbeidd og god stortingsmelding om barnevern,
trur eg vil fokusera dette. Så må vi òg,
som representanten peikar på, ha ressursar til å få gjennomført planane
våre. Og det vonar eg vi skal klara å skaffa.

 Da går vi tilbake til spørsmål
5.





                

 Disse spørsmålene
er utsatt til neste spørretime.





                

 Dette spørsmålet
er utsatt til neste spørretime.





                

 Dette spørsmålet,
fra representanten Karl-Anton Swensen til utdannings- og forskningsministeren,
vil bli besvart av fiskeriministeren på vegne av utdannings-
og forskningsministeren.

 Det er bare bra at det er fiskeriministeren
som skal svare på spørsmålet:

«Fra 1. juni 2002 får ikke
norske fiskere værvarsel om natten. Det betyr
at man kutter værvarslingstjenesten til blant annet fiskerne
fra om kvelden til om morgenen klokka åtte. Årsaken er
at Utdannings- og forskningsdepartementet skal spare 5-6 mill. kr
i året, og innsparingen skal tas av nattetjenesten. Alle
meteorologene er imot dette pålegget på grunn
av at de mener dette vil gå ut over sikkerheten
til fiskerne.

Vil statsråden ta initiativ
til å opprettholde nattetjenesten?»

 Meteorologisk institutt har som sin fremste
oppgave å drive værvarsling for sikring
av liv og verdier. Denne oppgaven er da også nedfelt i
instituttets vedtekter, og den står som departementets første
resultatmål for 2002.

Meteorologisk institutt har behov for å redusere
driftsutgiftene i 2002. Det skyldes en mindre nedgang
i bevilgningene, en forventet nedgang i oppdrags- og salgsinntektene, økte
kostnader til drift av værskipet «Polarfront» samt økt
behov for investeringer i utstyr og infrastruktur. Som en del av
den samlede driftsreduksjonen har instituttet besluttet å spare
3 mill. kr innenfor værvarslingsavdelingen.
Det medfører bl.a. en reduksjon i meteorologenes
nattetjeneste, slik det blir pekt på i spørsmålet.

Departementet har bedt Meteorologisk institutt
redegjøre for konsekvensene av reduksjonen. Instituttet
understreker at reduksjonen i nattevakter ikke fører
til noe 

bortfall 

av instituttets nattetjeneste.
Det er kun snakk om å gå ned fra seks til fire
vakthavende meteorologer fra kl. 23 til kl. 06. Det vil altså fortsatt være
en statsmeteorolog til stede om natten ved værvarslingsavdelingene
i Oslo, Bergen og Tromsø. Disse vil også ha
ansvar for å overvåke været i hver sin
region, og ha produksjonsansvar for værvarsling til luftfarten.
I tillegg vil det om natten være en koordinerende
meteorolog på værvarslingsavdelingen
i Oslo. Denne meteorologen vil ha et spesielt ansvar for å informere
brukerne om viktige endringer i værutsiktene.

Allmennheten og fiskerne får, som
tidligere, et varsel i NRK Pl kl. 22. Det vil også bli
gitt et oppdatert varsel for områdene innenfor
200-milsgrensen i samme kanal kl. 05.45 gjeldende til midnatt. Sistnevnte
bygger på varsel utarbeidet regionvis sent kvelden før.

Meteorologene vil om natten ha spesiell oppmerksomhet
rettet mot værutviklinger som blir kraftigere enn før
antatt, bl.a. for å ivareta fiskernes sikkerhet.

Meteorologisk institutt vil fortsatt ivareta sine
forpliktelser til å sende ut varsler om ekstremt vær.
Kuling- og stormvarsler vil bli utsendt om natten som tidligere,
og de meteorologene som er på vakt om natten, vil ha spesiell
oppmerksomhet mot værutviklinger som blir kraftigere enn
antatt, nettopp for å ivareta fiskernes
sikkerhet.

 Jeg takker for svaret, men jeg beklager at
man ikke vil gjøre noe med dette.

Værvarslingstjenesten om natten skal
nå kun bli betjent fra Oslo, mot tidligere fra Oslo, Bergen
og Tromsø. Vi vet at Norge har en lang og værhard
kyst og i tillegg en topografi som fører til mye slags
forskjellig vær på denne kyststrekningen. Snur
vi norgeskartet og tar strekningen Skagerrak-Nordkapp pluss Spitsbergen,
blir det som om én meteorolog
skal ha overvåkningsansvar for hele kysten fra
Skagerrak til Nord-Afrika. Det er dimensjonen i dette.

Ser ikke statsråden at en
slik dramatisk og omfattende reduksjon av tilbudet
om nattetjeneste, samt at det for båter ikke
lenger vil være mulighet for telefonisk kontakt med tjenesten
om natten, er uakseptabelt sett ut fra et sikkerhetsmessig aspekt?
Jeg vil bare presisere at det ut fra Kystpartiets syn
er totalt uakseptabelt at man legger ned nattetjensten nordpå,
der man har så stort behov for direkte kontakt mellom
fiskerne og denne tjenesten.

 Jeg er ikke sikker på om spørreren
fikk med seg det første svaret mitt, men det
er slik at den situasjonsbeskrivelsen han gir, stemmer ikke. De
organisatoriske endringer ved Meteorologisk institutt medfører ikke noen
svekkelse av værvarslingen. Ordningen skal ivareta
instituttets forpliktelser til å sende ut varsel om ekstremt
vær. Kuling- og stormvarsler vil bli sendt ut om natten,
som før. Beredskapen i forhold til å beregne transport
av farlige utslipp til luft og hav og bistand ved søk og
berging er prioriterte oppgaver og skal utføres om ulykker
skjer.

Så er det da slik at havområdene
utenfor 200-milsgrensen er dekket av egne sendinger over
satellitt og det såkalte Navtex som del av det globale
GMDSS, Global Maritime Distress and Safety System, som er en del
av SOLAS-konvensjonen. Norge har og vil fortsatt ivareta de
internasjonale forpliktelser vi har til å utstede værvarsel
innenfor GMDSS, og som ikke berøres
av reduksjonen av denne nattetjenesten. På NRK går
nasjonale meldinger for havområdene nå ut over
mellombølgen, den såkalte Europakanalen, og disse
meldingene supplerer da de meldingene som jeg refererte til i stad,
og som utvilsomt er viktig for den nasjonale fiskeflåten.

Så mitt svar er: Vi svekker ikke
sikkerheten til fiskerne.

 Jeg takker for svaret.

Fiskeriministeren og jeg har her ulike oppfatninger, for
enhver reduksjon med hensyn til midler og bemanning
vil etter min oppfatning svekke denne tjenesten. Og når
fagekspertisen, altså 98 pst. av meteorologene,
mener at dette vil gå ut over sikkerheten til
bl.a. fiskerne, tror jeg på dem. Vi vet òg at
fiskerne opererer i svært værutsatte områder,
og da er både kvaliteten på og hyppigheten
av værvarslingen uhyre viktig for dem.

Hvordan kan fiskeriministeren forsvare at økonomiske, marginale
hensyn skal redusere kvaliteten og tilgjengeligheten på denne
viktige tjenesten uten at man har foretatt en konsekvensutredning?
Vil fiskeriministeren ut fra dette ta initiativ
til å få vurdert saken på nytt, eventuelt
få til en utsettelse til man har foretatt en konsekvensutredning,
noe som ikke er foretatt, på dette området?

Ut fra mitt ståsted mener
jeg at denne besparelsen rent økonomisk er en vits, samtidig
som man reduserer denne viktige tjenesten. Denne nattetjenesten
kan jo ikke være inflasjonsdrivende.

 Jeg får gjenta for tredje gang
at tilbudet til fiskerne, sikkerheten til fiskerne, ikke vil
endres ved de organisatoriske endringer som her gjøres.
Det norske meteorologiske institutt forsikrer om at dette ikke
vil svekke sikkerheten, det vil ikke svekke varslingen
om vær og uvær til fiskerne, så den virkelighetsbeskrivelsen
som her blir gitt, stemmer altså ikke med den
oppfatning som de ansvarlige myndigheter, og de som utøver
denne tjenesten, har. De forsikrer om at varslingen vil bli ivaretatt
på en skikkelig måte, og at det ikke
skal foregå endringer i forhold til det produkt
som fiskerne får fra Meteorologisk institutt.

Jeg understreker derfor at dette er en virkelighetsbeskrivelse
som ikke stemmer med den de ansvarlige myndigheter, nemlig
Meteorologisk institutt, har.





                

 Dette spørsmålet
er trukket tilbake.





                

 Dette spørsmålet
er utsatt til neste spørretime, da statsråden
er bortreist.





                

 Dette spørsmålet
bortfaller.





                

 Disse spørsmålene
er utsatt til neste spørretime, da statsråden
er bortreist.





                

 Dette spørsmålet
bortfaller.

Spørsmålene 27 og 28 er allerede
behandlet. Vi går da tilbake til spørsmål
1.





                

 Det foreligger ikke
noe referat.





                    
                    
                    

