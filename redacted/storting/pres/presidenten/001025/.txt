 Representantene Kenneth 

Svendsen

, Marit 

Tingelstad

,
Torstein 

Rudihagen

, Oddbjørg
Ausdal 

Starrfelt

, Astrid Marie 

Nistad

, Ola T. 

Lånke

 og
Kjellaug 

Nakkim

, som har vært
permittert, har igjen tatt sete.

Følgende innkalte vararepresentanter
har tatt sete:

For Hedmark fylke: Helge 

Bjørnsen

For Nord-Trøndelag fylke: Bernt 

Hågensen

For Østfold fylke: Morten 

Olsen

Valg av settepresidenter

 Presidenten vil foreslå at
det velges to settepresidenter for Stortingets møte i dag – og
anser det som vedtatt.

Presidenten ber om forslag på settepresidenter.

  Jeg foreslår Kjell Engebretsen og
Aud Blattmann.

 Kjell Engebretsen og Aud Blattmann
er foreslått som settepresidenter. – Andre forslag
foreligger ikke, og Kjell Engebretsen og Aud Blattmann anses enstemmig
valgt som settepresidenter for dagens møte.

Representanten Kristin Halvorsen vil framsette
et privat forslag.

  Jeg vil gjerne legge fram et forslag på vegne
av representanten Hallgeir H. Langeland og meg selv om en målrettet
og uavhengig undersøkelse av om gasskraftverk i Norge fører
til redusert eller økt utslipp av CO2 i Europa.

 Forslaget vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

– utenriksminister Thorbjørn
Jagland

– statsråd Grete Knudsen

– statsråd Jørgen
Kosmo

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg. – 

Vi starter da med første hovedspørsmål.

  Jeg skal få lov å stille
et spørsmål til næringsministeren.

I gårsdagens og for så vidt
også i dagens Aftenposten ser vi at IT Fornebu-satsingen
omtales som buklanding. Nå blir det vel neppe så ille,
men vi får nå se. 

 Men mitt spørsmål til statsråden
dreier seg om behovet for statlig kapital i dette. Det er slik at
dette senteret, som skulle bli en europeisk spydspiss, skulle være
på 600 dekar. Nå viser det seg at man får
kun tak i ca. 300 dekar, fordi man ikke vant fram ved å benytte
seg av statlige reguleringsplaner og nærmest ekspropriering
fra Stortingets talerstol. Ifølge Eikeland i IT Fornebu
sies det at investeringsviljen er fremdeles veldig stor hos aktørene. Mitt
spørsmål til statsråd Knudsen er: Er
hennes investeringslyst like stor, dvs. om det blir behov for de 165 mill. kr
som er foreslått for i år?

  Dette er en sak som Stortinget har gjort vedtak
om, og jeg har ikke i min tid som næringsminister nå vært
involvert i denne delen av saken. Man var vel vitende om, da man
drøftet saken i Stortinget, at det var andre aktører
som eide tomter, henholdsvis i Bærum og Oslo, og at det
ville være helt naturlig at man i tilfelle man ønsket
mer tomteland, måtte ta det opp med de aktørene
som reelt sett eide tomtene.

  Jeg opplever det svaret slik at Regjeringen
fremdeles mener at det skal bevilges og sendes over en sjekk på 165 mill. kr
til å utvide aksjekapitalen i første halvår
neste år, som forutsatt da arealet var dobbelt så stort
som det nå synes å bli. Det tar jeg til etterretning. 

Da denne saken var oppe den 7. mars i fjor
vår, gjorde Stortinget et vedtak, nemlig at Regjeringen
i forbindelse med budsjettproposisjonen, St.prp. nr. 1, skulle komme tilbake
med en full redegjørelse av fremdriften i denne saken.
Jeg har ikke greid å finne den redegjørelsen i
budsjettproposisjonen. Mitt første spørsmål
er: Står det omtalt, og eventuelt hvor? For det andre:
Føler statsråden at det er mindre behov for dette,
nå som Arbeiderpartiet selv sitter i regjeringskontorene
og ikke sitter i opposisjon og formulerer romertallsvedtak og ber
om informasjon. Hva er årsaken til denne eventuelt endrede
holdningen?

  Jeg oppfatter at Stortinget gjorde sine vedtak
ut fra nettopp de forutsetningene at det var andre aktører
som også eide tomteland, og at det måtte skje
på den måten at man hadde en dialog. Vant man
frem, så vant man frem, hvis ikke var man helt klar over
at det kunne komme andre aktører inn. I så måte
går jeg ut fra at Stortinget var på det rene med
også den situasjonen da vedtakene ble gjort.

Stortinget gjorde også et vedtak om
at det ikke var Næringsdepartementet som skulle ha det
primære ansvaret, men at det skulle ligge i Kommunal- og
regionaldepartementet, og når det gjelder tomtene, iallfall
det som angår staten, skulle det være et ansvar
for Administrasjonsdepartementet.

 Det blir oppfølgingsspørsmål – Leif Helge
Kongshaug.

  Når det gjelder debatten om IT Fornebu,
som vi har hatt flere av i Stortinget, ble det gjort til et stort
poeng – for at visjonen for IT Fornebu skulle bli så god
som mulig og dette skulle bli et tjenlig instrument for norsk IT-utvikling – at
arealene bestod av ca. 600 mål. Den forrige regjeringen
mente at ca. 300 mål var stort nok areal for å få et
godt senter for IT Fornebu. Nå viser det seg
at det likevel blir den størrelsen på arealet
som den forrige regjeringen gikk inn for og mente var stort nok.
Mener nå næringsministeren at arealet likevel
vil være tilstrekkelig for å tilfredsstille den
visjonen som Arbeiderpartiet, med tilslutning fra Fremskrittspartiet,
hadde?

  Jeg forutsetter at da Stortinget gjorde sitt
vedtak, var man vel vitende om at her var det tomter som faktisk
var i andres eie, og som et stortingsflertall selvfølgelig
ikke kunne overprøve, og heller ikke kan overprøve.
Her har det vært flere aktører med, og det er
tydelig at IT Fornebu ikke har nådd opp i anbudsrunden
om å få tildeling av de nevnte tomter. 

 Øystein Djupedal – til oppfølgingsspørsmål.

  Spørsmålet om IT Fornebu er
en veldig spesiell sak, fordi den er trumfet igjennom i Stortinget
mot alle fagmiljøers anbefaling av to partier som også overprøvde
den forrige regjeringens anbefaling. I så måte
er saken uhyre spesiell. Det som nå har kommet fram, viser
også at dette senteret ikke vil få det omfanget
eller – la meg heller si – den tyngde som Investorforum
hele tiden har sagt at dette skal ha. 

Staten er nå tungt inne i dette prosjektet,
og faren for at dette blir en flopp, blir større og større.
De statlige investeringene gir ikke uttelling, og nå sitter
altså Investorforum med eierskapet og disposisjonsretten
til den statlige eiendommen som ligger der, og som har vært
karakterisert som en indrefilet i boligmarkedet. Mitt poeng er: Hvis
det nå viser seg – som man hele tiden har fryktet – at
dette ikke blir et stort IT-senter, men rett og slett en boligspekulasjon,
vil Regjeringen da vurdere sitt engasjement på nytt, og
vil Regjeringen vurdere alternativ bruk av Fornebu?

  Jeg vil igjen gjenta at Stortinget ikke kan
overprøve hvem eiendommer skal gå til når
det er andre som er eiere. Man visste helt fra begynnelsen av at
både Bærum kommune og Oslo kommune hadde interesser
på dette området. Slik jeg nå oppfatter den
industrielle utviklingen på området, har Telenor
et stort engasjement i det området vi snakker om, og IT Fornebu
arbeider også med å få flere industrielle
interesser engasjert der. Etter det jeg har av informasjon – den kan
selvfølgelig muligens være utilstrekkelig – er
det et stort engasjement blant industrielle utviklere til å delta
i IT Fornebu.

 Odd Roger Enoksen – til
siste oppfølgingsspørsmål.

  Det er oppsiktsvekkende svar næringsministeren
nå gir på bakgrunn av at Arbeiderpartiet
i vår nærmest var villig til å ta regjeringskrise
på at det forslag til IT-senter som sentrumsregjeringen
la fram, ikke var visjonært nok, eller «stort» nok.
Det var først og fremst areal som den gang var tema, med
Grete Knudsen som en av de toneangivende pådriverne i Arbeiderpartiet
for å få til et størst mulig IT-senter.
Derfor er mitt spørsmål kort og godt: Hva har
Regjeringen tenkt å foreta seg for å få realisert
det store IT-senteret som det var så maktpåliggende
for Arbeiderpartiet å få til i vår at man
var villig til å ta en regjeringskrise på at arealet
skulle være 600 dekar og ikke 300, som sentrumsregjeringen hadde
lagt til rette for?

  Jeg kan ikke svare noe annet enn at det er
helt klart at man ikke kan overprøve hvem Oslo kommune,
eventuelt andre kommuner, skal selge til, og at det også var
forutsetningene da Stortinget diskuterte saken.

  Vi går videre til neste
hovedspørsmål. 

 Jeg ser meg helt nødt til å stille statsråd
Kosmo et spørsmål vedrørende Aetat.

Statsråd Kosmo er satt på jobben
for å fornye og omorganisere offentlig sektor, og det er
en av de nye, viktige sakene for Det kongelige norske Arbeiderparti.
Kosmo har jo startet – han har allerede fått sagt
opp Statsbygg-sjefen, og vi ser også at Aetats leder har
gått. Men mitt spørsmål til Kosmo går
på det konkrete oppfølgingsarbeidet
i den store, viktige prinsipielle saken vi har omkring Aetat. Vil
statsråd Kosmo nå gå ned på fylkesnivå for å se
om de tallene som kom fram i Veritas" rapport, er dekkende
for samtlige fylker, og vil statsråd Kosmo i kjølvannet
av dette vurdere å åpne opp for at også private kan
formidle arbeid til folk som er i en vanskelig livssituasjon,
og som trenger å få et fast arbeid?

 Jeg håper inderlig at fornyelse av
offentlig sektor ikke bare skal være et prosjekt for Regjeringen,
men også et prosjekt for Stortinget. Jeg tror det er avgjørende
viktig. Hvis vi skal kunne greie å inn- fri de forventninger
befolkningen har til det tjenestenivået vi skal tilby,
må hele det politiske miljøet engasjere seg i
fornyelse av offentlig virksomhet. I dette arbeidet vil bl.a. det å snu
trenden med økt sykefravær, økt utstøting
fra arbeidslivet og økt uførepensjonering være
et av de meget viktige og tunge elementene. 

I dette arbeidet må arbeidsmarkedsetaten
stå helt sentralt. Den vil være et av de verktøyene
som vi må bruke for å få folk i arbeid.
Derfor vil jeg sørge for at vi på bakgrunn av
de hendelsene som vi nå har sett, og den rapporten som
Veritas har kommet med, i løpet av dette året foretar
en fullstendig gjennomgang rundt omkring på distriktsarbeidskontorene
og fylkesarbeidskontorene, først for å undersøke
hvordan det som er avdekket, kunne skje, og så foreta en
kontroll om én måned for å se om dette
har tatt slutt. Jeg forutsetter at feilregistreringen tok slutt
allerede på mandag, men vi vil foreta en etterkontroll. 

Vi har altså tilsatt administrerende
direktør i Statskonsult, Blaalid, som midlertidig sjef
i arbeidsmarkedsetaten, og han vil få noen måneder
på seg til å legge grunnlaget for videre utvikling
av arbeidsmarkedsetaten, som forutsetningsvis skal gjøres
av en ny direktør, når søknadsfristen
er ute og vi har fått tilsatt vedkommende. 

  Det er betryggende at statsråden
også vil gå inn og se på dette fylkesvis,
for vi vet at det her er variasjoner.

 Men han svarte ikke på det viktige
spørsmålet, nemlig dette: Når målet
for statsråd Kosmo og Regjeringen er å få gjort
noe med hensyn til sykefraværet, uføretrygdede og
folk som går langtidssykmeldte, og også gjøre
en jobb for de arbeidsledige, er ikke da tiden moden for at en i større
grad enn vi har lov til i dag, åpner opp for at også private
kan gjøre en del av den viktige jobben med å gi folk
et fast arbeid? Skal dette også avklares på Arbeiderpartiets
landsmøte? Har statsråden ikke et syn på dette selv?

  Stortinget har nettopp – og det i
dette året – gjort vedtak om en utstrakt liberalisering av
både formidlingsvirksomheten og utleie og innleie av arbeidskraft.
Dette har gjort at vi har fått et ganske liberalt og åpent
marked for vikartjenester. Fremdeles er det arbeidsmarkedsetaten
som vil stå sentralt når det gjelder formidling
av arbeid. Og det lovvedtaket som Stortinget har gjort, er at det
ikke er lov å ta seg betalt for å formidle arbeid.
Det vil stå ganske fast. Det forholder jeg meg til, så jeg
kommer ikke til å legge fram noe nytt forslag om at det
skal være tillatt å liberalisere på en
slik måte at man skal ta betaling for å formidle
arbeid. Jeg kan ikke se at det kan hjelpe dem som har mest behov
for hjelp i en slik situasjon. 

For øvrig vil vi legge til rette for
at så mange som mulig selv gjennom egen aktivitet skal
være i stand til å skaffe seg arbeid, med tilgang
på det nettet som arbeidsmarkedsetaten har.

 Det blir oppfølgingsspørsmål – Lodve Solholm.

 Eg finn det jo noko underleg at statsråden
er så på defensiven når det gjeld dette
med formidling. Eg oppfattar det slik at statsråden no
ikkje kan tenkje seg å frigjere ordinær arbeidsformidling
frå Aetat og la Aetat konsentrere seg om formidling av
arbeid til yrkeshemma, funksjonshemma og dei som det ikkje er så lett å formidle
arbeid til i privat sektor. 

Eg vil også vise til Aetat si formidling
av vikarar. Der har jo Aetat innført betalingsteneste.
Så mitt spørsmål er: Er det slik å forstå at
Regjeringa no er fullstendig fastlåst når det
gjeld å bruke privat arbeidsformidling – at dei kan
ta over den formidlinga som går på det ordinære
planet, og at Aetat då kan konsentrere seg om arbeidsformidling
til yrkeshemma?

  Jeg tror det vedtaket som Stortinget har fattet,
som går på at man ikke skal ha anledning til å ta
seg betalt for formidling av arbeidskraft, er et riktig vedtak,
og det vedtaket Stortinget har gjort, ligger fast. Derigjennom skal
det ikke være noe marked for private aktører på dette
området, for så lenge man ikke kan ta seg noe
betalt, finnes det heller ikke noe marked. Jeg tror at den beste
garanti for at vi skal ha et apparat som kan sørge for
at også de gruppene som har størst behov for ressursinnsats,
for å få formidlet et arbeid, skal ha en sjanse
på dette arbeidsmarkedet, at det fremdeles gjennom lovforbud
skal være forbudt å ta seg betalt for formidling
av arbeidskraft. 

Representanten er klar over og vet utmerket
godt at når det gjelder utleie, innleie og vikarformidling,
er markedet i Norge betydelig liberalisert i løpet av de
siste årene. Og det skal vi følge opp. 

 Per-Kristian Foss – til
oppfølgingsspørsmål.

  Det alvorlige i jukset i Aetat er ikke først
og fremst at det jukses i en tjenesteetat, det er alvorlig nok,
men dette er altså en forvaltningsetat, som bl.a. er satt
til å forvalte søknader fra selskaper som konkurrerer
med Aetat selv. Dette eklatante eksempel på inhabilitet
ble påpekt både av Konkurransetilsynet, som frarådet
det, og av Blaalid-utvalget, som frarådet det, da saken
ble behandlet. Regjeringen og stortingsflertallet, inkludert det
nåværende regjeringspartiet, fulgte ikke dette
rådet. 

Jeg ser at man nå har konstituert
hr. Blaalid som direktør i Aetat. Innebærer dette
at man nå erkjenner problemene og vil følge hr.
Blaalids råd også på andre områder
hvor han har faglige råd å gi, bl.a. når
det gjelder spørsmålet om å skille forvaltning,
forretning og tjenesteyting?

  Som Stortinget er orientert om gjennom budsjettproposisjonen,
har man skilt forretning og vanlig forvaltningsarbeid internt i
arbeidsmarkedsetaten ved å opprette Aetat Bedrift, som
har ansvaret for betalingstjenestene. Det er en orientering som
Stortinget har fått i forbindelse med budsjettet, for Stortinget har
bedt om å bli orientert slik at de kan ta stilling til
den endelige organiseringen. Det dokumentet ligger her i huset.

For øvrig er Blaalid satt på denne
jobben fordi han er en utmerket leder, har god oversikt og har kunnskap
om offentlig forvaltning. Jeg føler meg trygg på at
vi har fått rett person til å rydde opp i det
som jeg er helt enig med representanten Foss i er helt uakseptabelt – juks
med tall innenfor en statlig etat. Dette skal ikke foregå.
Vi må nå få statuert dette som et så tydelig
eksempel at det aldri gjentar seg, verken i Aetat eller i noen andre
etater. 

  Olav Gunnar Ballo – til
oppfølgingsspørsmål.

  Det som har blitt avdekket i Veritas-rapporten
i forhold til Aetat, er svært alvorlig, og ministeren bruker
selv begrepet «juks». Det er alvorlig av flere
grunner. Det ene er at man gir inntrykk av å formidle jobber
man overhodet ikke har formidlet. Men i skyggen av det ser man altså at
Aetat overhodet ikke har satset på formidling av arbeid
med hensyn til de vanskeligste gruppene, nemlig langtidsledige,
kanskje spesielt eldre, samt uføre, funksjonshemmede – personer
man hadde trengt mye mer ressurser til og prioritert høyere for å få tilbake
i arbeid. Dette avdekker at det er behov for en betydelig grad av
omorganisering både av Aetat og deres samarbeid med andre
etater, jeg tenker da spesielt på trygdeetaten og sosialetaten. 

Ser statsråden, i kjølvannet
av det som nå avdekkes, behovet for en omorganisering av
samarbeidet mellom Aetat, trygdeetaten og sosialetaten for å kunne
klare å formidle arbeid til dem det er vanskeligst å formidle
til, at det er et behov for å gjøre noe med de
tjenestene for å komme problemet til livs?

  Først og fremst ser jeg behov for
en omorganisering av det regelverket som styrer både trygdeetaten
og arbeidsmarkedsetaten. Det regelverket vi har i dag, etterspør
stort sett hvilke begrensninger folk har, og så får
folk kompensasjon hvis de har for store begrensede evner til å kunne
arbeide. Jeg vil ha et system der både arbeidsmarkedsetat
og trygdeetat spør etter hvilken funksjonsmulighet folk
har, og så etablerer ordninger og samarbeidsmønstre
som gjør at vi kan utnytte folks funksjonsmulighet i stedet
for å forholde oss til folks funksjonsbegrensninger.

Når vi får omorganisert og
lagt til rette for et nytt regelverk og en ny politisk
og administrativ måte å møte disse utfordringene
på, må både trygdekontorene og arbeidsmarkedsetaten
omorganiseres for å kunne møte denne store utfordringen.

  Siste oppfølgingsspørsmål – Lars
Sponheim.

  La meg først få uttrykke
ros til statsråden for å ha vist handlekraft i
denne situasjonen som Aetat nå kom opp i. Jeg vil at statsråden
skal vite at det er flere partier som er opptatt av å ha
en sterk, effektiv og moderne Aetat i et mer liberalisert arbeidsmarked. 

Men det betyr også at dette er et
moment til nettopp å modernisere Aetat når vi
nå er i en situasjon med et lederskifte og organisasjonen
skal gjennomgås. Hanisch har lagt etter seg et viktig,
positivt testament i sitt engasjement for nødvendigheten
av økt arbeidsinnvandring til Norge. Jeg vil gjerne utfordre
statsråden til å si noe om nødvendigheten
av også å tilpasse Aetats organisasjon til å ta
utfordringen med å få arbeidskraft inn til Norge
fordi vi trenger det, noe også statsråden selv
gav uttrykk for i trontaledebatten var nødvendig i årene
framover.

  Tidligere arbeidsdirektør Ted Hanisch
har ikke bare levert gode forslag på det området.
Han har levert en god og moderne etat, som er rustet og forberedt
til å møte nye utfordringer, bl.a. økt
arbeidsinnvandring. Vi skal fortsatt arbeide med å etablere oss
slik at vi i samarbeid med andre arbeidsmarkedsetater i Europa og
utenfor Europa skal ha sjanse til å skaffe arbeidslivet
i Norge den arbeidskraften det trenger. Men jeg har ikke til hensikt å gå så langt
som arbeidsmarkedsetaten foreslo, at de skulle overta det ansvaret
utlendingsmyndighetene i dag har for å behandle disse søknadene. Jeg
tror det er viktig at vi beholder dette klare skillet. Men det er
helt åpenbart at arbeidsmarkedsetaten også i fremtiden
må fokusere på å kunne håndtere
denne store utfordringen, rekruttere folk fra utlandet for å fylle
ledige stillinger i Norge.

  Da går vi videre til neste
hovedspørsmål.

  Det er selvfølgelig viktig å følge
opp alle de forpliktelsene som EØS-avtalen gir, men av og til synes
det som om Regjeringen og utenriksministeren har mer hastverk med å innlemme
problematiske EU-direktiv i norsk lovgivning enn det som godt er. Den
20. oktober kunne vi lese i Dagens Næringsliv at det er
betydelig støtte til de norske synspunktene når
det gjelder gassdirektivet. Og i går kom det melding om
at den tyske regjeringen hadde forkastet patentdirektivet, bl.a.
ut fra de etiske betenkeligheter som sentrumsregjeringen la til
grunn for sin vurdering av dette direktivet.

Nå har jo Arbeiderpartiets sentralstyre
vedtatt å godta patentdirektivet, og det finner jeg underlig,
men mitt spørsmål til utenriksministeren er: Hva
er status for Regjeringens arbeid med patentdirektivet nå,
og hva vil Regjeringen gjøre for å sikre et bedre
gjennomslag for de norske synspunktene i sine forhandlinger med
EU?

  Dette har jeg orientert Stortingets EØS-utvalg
om.

Når det gjelder gassdirektivet, arbeider
vi nå ut fra den plattformen som jeg tror det var bred
enighet om i Stortinget, nemlig å gjennomføre
det direktivet med en viss overgangsperiode. 

Når det gjelder patentdirektivet,
så er det ikke riktig at det er vedtatt å godta
det direktivet. Det som er vedtatt, er at vi fortsetter å støtte
opp under den intervensjonen som Holland har gjort i forbindelse
med dette direktivet overfor EF-domstolen, som bl.a. går
på å få klarlagt om dette direktivet
er i samsvar med FNs biodiversitetskonvensjon. Og så har
vi sagt at hvis EF-domstolen kommer til at det ikke er slikt samsvar,
vil situasjonen være den at direktivet sannsynligvis faller
bort, og at man må utarbeide et nytt. Da er saken på et
helt nytt spor. Hvis EF-domstolen kommer til at det er slikt samsvar,
altså at direktivet kan gjennomføres i samsvar
med Biodiversitetskonvensjonen, så ønsker vi at
det skal gjennomføres i norsk lovgivning. Men dette avventer
vi. Det er jo også flere andre land, som Steensnæs
her henviste til, som ønsker å få klarlagt
dette spørsmålet.

  Det er jo svært mange EU-land som
nå ikke har implementert direktivet av ulike grunner, bl.a.
de grunner som sentrumsregjeringen også hadde synspunkter
på. Mener ikke utenriksministeren at den tyske regjerings
forkastelse av EU-direktivet har skapt en ny situasjon? Utenriksministeren
sa nå nylig at den norske regjering vil avvente situasjonen.
Ville det ikke vært bedre om Regjeringen hadde en mer aktiv holdning
til dette og sørget for å alliere seg med de land som
nå har betydelige innvendinger til implementering av dette
viktige direktivet?

  Det er slik at vi spiller på lag
med de landene som har de samme innvendingene som oss. Det er jo
ikke slik at man forkaster dette direktivet, men man har innvendinger
og ser hva man kan få gjort med det, og det er også det
vi gjør. Men det jeg har forstått at Kristelig
Folkeparti ønsker, er at Norge skulle signalisere allerede
nå at vi nedlegger et veto mot dette direktivet, dvs. at
det ikke blir gjennomført i EFTA-landene Norge, Island
og Liechtenstein. Men hvis vi gjør det, setter vi oss på sidelinjen
i hele debatten. Vi ønsker å arbeide sammen med
de landene som har de samme innvendingene som oss, for å se
om det kan få gjennomslag i forhold til EF-domstolen.

  Vi går videre til neste
hovedspørsmål.

  Jeg har et spørsmål til utenriksministeren. 

I en kommentar til Dagbladet i går
sier lederen for Det europeiske miljøbyrå – EUs
svar på Statens forurensningstilsyn – følgende:

 «Jeg
kan ikke se at det er mulig å hevde at norske gasskraftverk
vil føre til lavere utslipp av klimagasser totalt i Europa.»

Utenriksministeren er ikke akkurat kjent for å være noen
stor kritiker av det som kommer av synspunkter fra EU, så jeg
vil gjerne ha utenriksministerens kommentar til den påstanden.

  Det er interessant at Senterpartiets leder
nå tar EU i bruk for å argumentere for en sak
her nasjonalt. Men la meg si det slik at jeg oppfatter dette som
en meningsytring. Jeg har ikke helt klart for meg hva han bygger
på når det gjelder dette. Vi kjenner til at det
er strid og uenighet om det. Regjeringen er av den oppfatning at
de globale utslippene av CO2 vil bli redusert hvis vi kan ta i bruk
gass til å produsere elektrisitet, som bl.a. da kan selges
til Europa. Jeg mener at det er ganske åpenbart, men jeg
konstaterer at det er det uenighet om. Og når en da i EU
er av den oppfatning som Senterpartiet er, så får
vi ta det for det det er.

  Jeg konstaterer at utenriksministeren finner
det hensiktsmessig å være uenig i EUs synspunkter
der det tjener utenriksministerens standpunkt. 

Men denne saken har jo en forhistorie. Det
startet med at nåværende statsminister Jens Stoltenberg
i opposisjon sa at vedtak om å bygge gasskraftverk i Norge
helt sikkert var i tråd med kravene i forurensningsloven.
Miljøvernministeren sa for halvannen uke siden at det mest sannsynlig
var i tråd med kravene i forurensningsloven. Og nå hevder
altså lederen for Det europeiske miljøbyrå at
dette sannsynligvis, mest sannsynlig, er i strid med forurensningsloven.
Hele intensjonen og hele argumentasjonen til Arbeiderpartiet for å bygge
gasskraftverk er jo nettopp at de globale utslippene vil gå ned,
og derfor kan man bruke forurensningsloven. Nå hevdes det
altså det motsatte.

Det er interessant å høre
at utenriksministeren ikke har kunnskap om hva som ligger til grunn
for den argumentasjonen som føres fra EU nå. Og
da blir mitt oppfølgingsspørsmål: Hva
har utenriksministeren tenkt å gjøre for å skaffe
seg innsikt i EUs argumentasjon, og vil det bli forelagt Stortinget
på en eller annen måte?

  Jeg har slik informasjon, men jeg konstaterer
at det er forskjellige oppfatninger, og man velger da å trekke
forskjellige konklusjoner ut fra det materialet som foreligger.
Men siden man her snakker om EU, vil jeg nesten kunne stille et spørsmål
tilbake: Hvordan kan det ha seg at Tyskland har kunnet redusere
sine CO2-utslipp betydelig? Jo, det er bl.a. fordi de har fått
gass fra Norge og kan stenge kullfyrte verk og rydde opp i sin industri.
Så man trenger ikke så veldig mye belegg for å si
akkurat det jeg nå sier, at gassen til Europa har betydd
ganske mye når det gjelder Europas muligheter til å redusere
forurensning. Slik ser jeg det også når det gjelder
gasskraftverkene.

  President – får jeg anledning
til å svare på utenriksministerens spørsmål?

 Nei, det får ikke Odd Roger
Enoksen anledning til.

Men det blir oppfølgingsspørsmål
fra Kjell Magne Bondevik.

 La meg først bare få bemerke – selv
om jeg er klar over at presidenten er i sin fulle rett – at
jeg synes det var noe påfallende at det ikke ble tillatt
oppfølgingsspørsmål etter utenriksministerens svar
på patentdirektivet, et svar som etterlot mange uklarheter.
Men det får vi komme tilbake til i andre sammenhenger. 

Så til gasskraftsaken. Det var jo
Jagland, som statsminister, som gjorde at gasskraftsaken i sin tid
skulle behandles etter forurensningsloven. Nå konstaterer
vi, når Regjeringen har omgjort utslippstillatelsen, at
en ikke har latt SFT vurdere hvorvidt dette CO2-utslippet er innenfor forurensningsloven.
Kronargumentet for Arbeiderpartiet og Høyre var at det
ville føre til reduksjoner av CO2-utslipp andre steder
i Europa. Så ble det forandret til at det var «mest
sannsynlig» at det ville føre til reduksjoner.
Nå sier direktøren for EUs miljøbyrå at
det neppe vil skje, altså at det er mest sannsynlig at
dette utslippet bare vil komme på toppen av eksisterende
utslipp. Dette er jo ingen hvilken som helst sak. Jeg vil spørre
utenriksministeren, som også er nr. to i Regjeringen: Vil
Regjeringen medvirke til at vi får en uavhengig utredning
av hvorvidt dette fører til reduksjon av CO2-utslipp eller
ikke?

  Akkurat det spørsmålet vil
jeg overlate til dem som har ansvaret for det i Regjeringen. Men
jeg har lyst til å si når man nå skyver
EU foran seg: La oss være litt forsiktig med det og se
hva som kan være bakgrunnen for det. 

Vi har lagt til grunn det som er våre
erfaringer: Når man har tatt i bruk gass – og
det synes jeg Europa bør kunne merke seg – har
man som følge av det vært i stand til å redusere
utslippene betydelig. Tyskland hadde f.eks. ikke hatt noen mulighet
til å redusere utslippene sine så mye hvis det
ikke hadde vært for den norske gassen. Jeg synes det er
ganske åpenbart at når man produserer elektrisitet
ved hjelp av gass, så blir utslippene av CO2 lavere enn
når man produserer elektrisitet ved hjelp av kullfyrte verk.
Det har vi lagt til grunn. Så kan den politiske debatten
i og for seg fortsette. 

 Kristin Halvorsen – til
oppfølgingsspørsmål. 

 Siden Jiménez-Beltrán, lederen
for EUs miljøbyrå, var gjest på SVs konferanse
og hans synspunkt på norske gasskraftverk kom fram i en debatt
med meg, Siri Bjerke og ham selv, tror jeg kanskje at jeg kan klargjøre
litt hva slags argumentasjon det er som nå slår
beina under Regjeringens argumentasjon for gasskraftverk. 

Jiménez-Beltráns argumentasjon
var som følger: Det er overproduksjon av kraft i EU-området
og i Europa. Den kraften som er billigst, er den gamle, dårlige
kullkraften. Det vil ikke kunne produseres gasskraft som på noe
som helst vis prismessig kan konkurrere ut denne kraften. På ingen
mulig måte kan man tenke seg at norske gasskraftverk kan
erstatte de gamle kullkraftverkene. Det vil bare være tilbud
som i tilfelle kommer i tillegg. 

Hva er det utenriksminister Jagland sitter
inne med av dokumentasjon som kan tilbakevise dette resonnementet?

  Jeg synes det er svært hyggelig at
SV inviterer EU til sine møter. Det bør man fortsette
med for å få klarlagt slike spørsmål mest
mulig.

Jeg konstaterer, som vi har lagt til grunn,
at når man produserer elektrisitet av gass, blir det mindre
CO2-utslipp enn når man produserer det ved hjelp av kullfyrte verk.
Det er det vi har lagt til grunn. Det kan man føre mange
forskjellige resonnementer rundt. Men jeg tror ikke man kommer utenom
det faktum – som jeg også har vist til tidligere – at
når man har tatt i bruk den norske gassen i Europa, så har
det gitt en betydelig miljøforbedring for Europa.
Hvis Europa er av den oppfatning at man ikke lenger trenger den
norske gassen, er det et interessant signal, men jeg har ikke hørt
et slikt signal fra noe hold, i hvert fall ikke fra de landene som
er avhengig av den norske gassen. 

 Vi går videre til neste
hovedspørsmål.

 Jeg har et spørsmål til utenriksminister
Jagland. 

I statsfjernsynets program «Brennpunkt» i
går kveld ble det fremsatt sterke påstander om
konfidensiell kontakt som KGB under den kalde krigen hadde med unge og
ledende politikere i Arbeiderpartiet. Nåværende
utenriksminister, Thorbjørn Jagland, ble gitt kodenavnet «Jurij»,
og nåværende statsminister, Jens Stoltenberg,
ble gitt navnet «Steklov».

En del av det norske folk ble litt urolige
over de påstandene som fremkom. Jeg er fullt klar over
at det er sagt at selvsagt ble ingen graderte dokumenter overlevert,
men det var jo ikke det KGB var på jakt etter! De var på jakt
etter å lære Jagland og Stoltenberg å kjenne, lære
hvorledes de tenkte og hvorledes de reagerte. 

Mitt spørsmål er: Kunne utenriksministeren
tenke seg å la det norske folk og Stortinget få en
redegjørelse om disse forholdene og om det som foregikk
den gangen?

  Det er interessant at dette kan
resirkuleres gang på gang på den måten som
nå skjer i enkelte medier. Man kunne være tilbøyelig til å spørre
om man i et rettssamfunn ikke kunne tenke seg å framstille
dette på en litt annen måte og å se bakenfor.
Heldigvis har vi en fri presse her i landet, som nettopp har gjort
det – gang på gang. Mer er det ikke å si
om dette. 

Hvis jeg skulle svare for meg selv, vil jeg
bare si at jeg i mange år var internasjonal sekretær
i Arbeiderpartiet. Jeg hadde da utstrakt kontakt med en lang rekke
lands ambassader, den amerikanske, den britiske, den franske og
den sovjetiske, for nettopp å gjøre det som Carl
I. Hagen sa: la utlandet få innblikk i hvordan Arbeiderpartiet
tenkte i en lang rekke saker. Det tror jeg det var svært
viktig at utlandet fikk del i, spesielt i den perioden som vi her snakker
om. 

Men jeg tror det er klokt å få denne
saken ned på jorda. Og når man nå bringer
disse resirkulerte sakene inn også i stortingssalen, må jeg
si at jeg er litt overrasket. 

 En del av oss husker hvorledes enkelte i Arbeiderpartiet
har gjort hva de kunne for å diskreditere norsk overvåkningstjeneste,
og hvordan enkelte journalister har vært på jakt
etter norsk overvåkningstjeneste. Det ville vel da være
naturlig at man, når det for en gangs skyld plutselig er
den andre veien, stiller noen spørsmål. Dette
var jo under den kalde krigen mellom Warszawapaktlandene og NATO-landene.
At det var kontakt offisielt og formelt, er helt greit. Men når
man møtes på Stortorvet Gjæstgiveri til
fortrolige samtaler, da er det at en del av det norske folk lurer
lite grann.

Synes ikke Jagland at det kunne vært
greit én gang for alle kanskje å bli kvitt disse
skriveriene og disse påstandene som fra tid til annen kommer
frem? Det ville jo være i Arbeiderpartiets interesse å feie
enhver tvil vekk om at det under fortrolige samtaler hadde vært
gitt synspunkter eller reaksjoner som kanskje ikke var helt heldige
under den kalde krigen.

  Jeg bare konstaterer at Fremskrittspartiet
nå forsøker å bringe denne mistenksomheten
også inn i stortingssalen. Jeg syns ikke det er spesielt
verdig. Det er blitt skrevet mye om disse sakene. Heldigvis har
vi en fri presse her i landet som har analysert disse tingene på en
veldig god måte. Jeg har ikke noe mer å si om
det. Jeg tror det var helt nødvendig at ikke bare Arbeiderpartiet,
men også en lang rekke andre partier hadde muligheter
for å informere andre lands ambassader. Og det var vel
så viktig å informere den amerikanske ambassaden
om hvordan vi i Arbeiderpartiet tenkte om saker og ting, som det
var i forhold til den sovjetiske ambassaden.

  Vi går videre til neste
hovedspørsmål.

  Jeg vil gjerne stille et spørsmål
til utenriksministeren.

Denne uken har tidligere FN-koordinator for
humanitært arbeid i Irak, Hans von Sponeck, vært
i Norge som SVs gjest. Han har bl.a. utfordret Norge til å ta
et klarere standpunkt mot dagens sanksjoner overfor Irak. Rapportene
om tilstanden i Irak er deprimerende lesning. Saddam Hussein sitter
fremdeles ved makten, som vi vet, mens befolkningen i landet opplever
et dramatisk fall i levestandard, dødeligheten blant barn
har økt dramatisk og helse- og utdanningssystemet forfaller
til tredje verden-standard. 

Er utenriksministeren enig i at sanksjonene
ikke virker etter hensikten, og vil Regjeringen ta noe initiativ
for å få endret sanksjonene?

  Det som er tilfellet her, er at FNs sikkerhetsråd
gjennom resolusjon 1284 har vedtatt at det skal være sanksjoner
mot Irak inntil Irak etterkommer verdenssamfunnets ønske
om å kvitte seg med masseødeleggelsesvåpen.
Man har senere også justert disse sanksjonene dit hen at
Irak skal kunne selge olje for å kjøpe mat. For
en stund siden ble dette også justert dit hen at det ikke
var noe tak for hvor mye olje man kunne selge for å kjøpe
mat. Forholdet er at Irak ikke har vært villig til å samarbeide
med FN om dette. Man har ikke ønsket å gjennomføre
dette med olje for mat. Det er faktisk slik at Saddam Hussein holder
sin egen befolkning som gissel fordi man ikke er villig til å ta
i bruk det instrumentet som FNs sikkerhetsråd har vedtatt
at de kan gjøre. Det er helt på det rene at sivilbefolkningen
i Irak lider, men det er ikke slik, som det blir påstått,
at hvis man bare opphever sanksjonene, vil sivilbefolkningen i Irak
få det veldig mye bedre. Det som er problemet for Irak,
er at det sitter en diktator der som ikke vil følge oppfordringen
og kravene fra verdenssamfunnet, men som heller ikke kan sies å ha
hatt noe veldig stort behov for å løfte sin egen
befolkning opp til en høyere levestandard. Det viser historien,
og det viser også historien bak FN-sanksjonene.

  Jeg takker utenriksministeren for svaret. 

Jeg tror ikke vi er så uenig i synet
på Saddam Hussein. Spørsmålet dreier
seg heller ikke bare om å få en opphevelse av
sanksjonene, men å få endret sanksjonene slik
at de bedre treffer målet, nemlig å få til
politiske forandringer, mens de i dag ensidig rammer sivilbefolkningen. 

Som medlem av Sikkerhetsrådet vil
Norge måtte arbeide i sanksjonskomiteen for Irak. Etter
at Nederland, som hadde lederskapet i denne komiteen, nå er
ute av Sikkerhetsrådet, er Norge blant dem som nevnes som
aktuelle til å lede denne komiteen. Lederskap i komiteen
vil kunne gi oss en bedre mulighet til å påvirke
sanksjonspolitikken. Ser utenriksministeren det som ønskelig
at Norge får oppgaven med å lede sanksjonskomiteen
for Irak?

  Jeg skal komme til Stortinget og redegjøre
for Norges arbeid i Sikkerhetsrådet i midten av november.
Fram til da vil vi arbeide med hvordan Norge skal legge opp arbeidet
i Sikkerhetsrådet og redegjøre overfor Stortinget
om det. Så jeg kan ikke si noe mer om sanksjonskomiteen
for Irak. 

Men jeg har lyst til å si, siden det
nå ble hevdet at man bør endre sanksjonene, at
det faktisk er gjort av FNs sikkerhetsråd ved at man for
det første har gitt Irak mulighet til å selge
olje for å kjøpe mat, og man opphevet også taket
for hvor mye olje man kan selge, men det har ikke ført
til at Saddam Hussein har brukt denne muligheten til å kjøpe
mat og medisiner til sin egen befolkning. Så sanksjonene
er blitt endret. Om det kan være behov for å endre
det ytterligere i forskjellige retninger, får vi eventuelt
se på, men vi må først se at Saddam Hussein
virkelig er interessert i å bruke muligheter han faktisk
har til å hjelpe sin egen befolkning.

  Vi går videre til neste
hovedspørsmål.

  Jeg tillater meg å stille et spørsmål
til statsråd Kosmo. 

Statsråden har i et tidligere svar
til bl.a. representanten Sponheim rost avgåtte arbeidsdirektør
Ted Hanisch for å ha tatt initiativ til å modernisere
Aetat og også for å etterlate gode ideer. 

I det omtalte brev som Ted Hanisch sendte til
statsråden tidligere i måneden, hvor han sukker
tungt, for å si det folkelig, over hvor vanskelig det er å få tak
i arbeidskraft utenfra, sier han bl.a. at både Utlendingsdirektoratets
og Politiets instrukser og rutiner gjør det svært
vanskelig å få tak i folk. 

Så mitt spørsmål
er dette: Vil statsråden ta initiativ slik at det skal
bli lett både for jobbsøkere, jobbskiftere og
folk under utdannelse å bli i Norge? Er han også enig med
avgåtte arbeidsdirektør Hanisch i at selv om vi
er norgesmestere i å omorganisere og modernisere, som er statsrådens
hovedgeskjeft, trenger vi et betydelig antall arbeidssøkere
utenfra?

  Ja, det er riktig. Selv om vi skulle få Stortinget
med på alle forslag som vi kan tenke oss for å fornye,
effektivisere, utnytte mer av ressursene, hindre utstøting
fra arbeidslivet og få flere uførepensjonister
inn i arbeid, vil det også være behov for å rekruttere arbeidskraft
fra utlandet. Derfor må vi i fellesskap – altså Arbeids-
og administrasjonsdepartementet og Kommunal- og regionaldepartementet,
som nå har ansvaret for Utlendingsdirektoratet – jobbe
for å få til så enkle og gode rutiner
at behandlingen av arbeidssøknader ikke tar så lang
tid som det gjør innenfor det nåværende
system. Det må være fullt mulig å få det
til, og det arbeidet er vi i gang med.

Men: Jeg vil ikke med bred penn si det så enkelt
at alle som studerer i Norge, automatisk skal få lov til å være
her. Mye av hensikten med å invitere studenter fra utviklingsland
til Norge for å studere, er jo nettopp at de skal kvalifisere
seg slik at de kan reise hjem og være med på å reise
det landet de kommer fra. Da syns jeg i og for seg at det blir for
lettvint å forlate den ideologi, den tankegang,
som ligger til grunn for et slikt studieopphold. Det må være
helt spesielle vilkår som skal oppfylles, ikke bare vårt
behov for arbeidskraft. Også et internasjonalt perspektiv
må være avgjørende for om de skal få bli
eller om de skal reise hjem.

  Jeg går ut fra at statsråden ikke
mener å forlate det som regjeringen Bondevik fikk Stortingets
tilslutning til, nemlig at studenter som tidligere som en hovedregel
måtte reise hjem, nå som en hovedregel skulle
bli individuelt vurdert. Det tar jeg for gitt at man ikke forlater.

Men jeg tillater meg å stille tilleggsspørsmålet
til statsråd Grete Knudsen: Statsråden har i en
rekke sammenhenger gått inn for en spesialordning knyttet
til IT-ekspertise. Mener hun at vi bør ha slike smidige
ordninger også for andre viktige yrkesgrupper i Norge,
både når det gjelder å løse
omsorgsoppgaver og oppgaver som har med verdiskaping å gjøre?

  Til det er svaret ja. Det har Stortinget åpnet
opp for, både justiskomiteen i vår og kirke-,
utdannings- og forskningskomiteen i forbindelse med forskningsmeldingen
som også er behandlet i Stortinget. 

Initiativet når det gjelder kompetansekortet
som vi arbeider med, var en begynnelse til å få hele
spesialistdelen på plass, som Stortinget altså gjennom
sine to komitebehandlinger har åpnet for.

 Det er fortsatt statsråd
Kosmo som hovedspørsmålet er stilt til.

Det blir oppfølgingsspørsmål – Øystein
Hedstrøm.

  Det er et faktum at Norge i dag har behov
for arbeidskraft innenfor en rekke kategorier yrker. 

Vi har hatt et felles arbeidsmarked i Norden
siden 1954, da Island også kom med. Det har vært
tilnærmet i balanse og en stor fordel for alle de nordiske
land. Fra 1. januar 1994 fikk vi en EØS-avtale med et
felles arbeidsmarked. Mens vi har hatt stor fleksibilitet i det
nordiske arbeidsmarkedet, har vi ikke klart å oppnå særlig
stor fleksibilitet innenfor Europa. Her kunne vel kanskje Ted Hanisch
og hans stab ha gjort en bedre jobb. Selv om ledigheten er på vei
ned ute i Europa, er det faktisk millioner å øse
av.

Ønsker statsråden å styrke
innsatsen på dette området gjennom arbeidsmarkedsetaten,
slik at vi kan få økt denne fleksibiliteten i
tråd med EØS-avtalen?

  Vi brukte mange år i Norden på å utvikle
det markedet som vi i dag ser fungerer så godt, og det
vil også gå mange år innenfor EØS-regimet før
det blir naturlig for folk, med ulik kulturell bakgrunn og ulik
arbeidspraksis, å flytte seg så enkelt og greit
som man gjør i det nordiske arbeidsmarkedet. Men det kommer.

Vi må styrke det samarbeidet vi har
med samarbeidende etater ute i Europa. Og jeg hadde nær
sagt, får vi nå gjennomslag for det budsjettforslaget
som vi legger fram, skal vi fortsatt bli bedre når det
gjelder det arbeidet som vi allerede i dag gjør.

 Inge Lønning – til
oppfølgingsspørsmål.

  Jeg la merke til statsrådens svar
til representanten Dørum når det gjelder håndteringen
av stipendiater, studenter som har fått sin utdannelse
i Norge, når de er ferdig med utdannelsen. 

Jeg har inntrykk av at statsråden
ikke kan være helt oppdatert når det gjelder denne
problemstillingen, fordi all tilgjengelig statistikk viser at effekten
av det regelverket vi har hatt i Norge, er at nesten alle disse
stipendiatene havner i USA, i Canada eller i andre vesteuropeiske land.
Og det kan jo ikke være noen klok politikk fra norsk side
når vi bidrar til å gi dem høy kompetanse,
at vi tvinger dem til å bruke den kompetansen i andre rike land.

La meg også spørre statsråden:
Mener han ikke at det prinsipielt må være riktig
at livegenskapet er opphevet også i et globalt perspektiv?
Det er ønskelig at folk bor i sitt land, og vender tilbake
til sitt land, men det skal vel helst ikke være tvang?

  Jeg står fast ved det jeg sa, at
vi ikke må bli så navlebeskuende at det er hensynet
til egen arbeidskraft og egne behov som er styrende for hvilke studenter
vi skal slippe inn i dette landet for at de skal kvalifisere seg
til å gjøre en jobb i hjemlandet.

Hvis disse studentene da velger å reise
til USA istedenfor å reise til hjemlandet, er det lite
eller ingenting vi kan gjøre med det. Men vår
ambisjon må jo være at det studiet som skal gjennomføres
i Norge, den tilleggsutdanning som skal gjennomføres i
Norge, først og fremst skal komme det landet til gode som
vi rekrutterer og henter disse studentene fra.

Så må vi selvsagt også innenfor
disse regler opptre med fornuft. Hvis forholdene ligger til rette
for det, og det vil være naturlig for dem at de fortsetter
i Norge (presidenten klubber), må vi ha mulighet til å la
dem gjøre det. Men…

  Taletiden er omme.

 Vi går videre til det siste hovedspørsmål.

  Jeg skal avlaste arbeidsministeren slik at
han slipper å svare på noe han ikke kan noe om.
Derfor går jeg videre til IT-ministeren, statsråd
Grete Knudsen. Jeg stiller ikke spørsmål om IT
Fornebu, men om IT-industrien generelt:

Hva er begrunnelsen for at Regjeringen mener
det er nødvendig å innføre en momsreform
som diskriminerer norsk programvare i forhold til kjøp
av utenlandsk programvare?

 Det å innføre moms på de nye
områdene når man ser at også de tradisjonelle
industriene avtar, er en reform og et forslag som også ble
bebudet fra den forrige regjeringen, og som vi bebudet ved tiltredelsen
og gjentok i revidert nasjonalbudsjett. Det er helt klart at det
vil ramme en rekke områder som tidligere ikke har hatt
moms, men på andre områder vil vi komme helt på linje
med våre naboland.

 Det var jo ikke det jeg spurte om. Jeg spurte
ikke om hvorfor Bondevik-regjeringen hadde planer om noe av det
samme. Jeg spurte om hvorfor 

denne

 regjeringen
vil innføre noe som karakteriseres på følgende
måte, nemlig at utenlandsk programvare ikke blir belastet
med merverdiavgift, mens norsk programvare blir det. Jeg siterer
en representant for bransjen, som sier følgende:

«Dette
betyr i praksis at alle som ikke fører momsregnskap vil
kunne spare store summer på å anskaffe programvare
fra utlandet. Det gjelder blant annet banker, privatpersoner og
offentlig sektor inkludert sykehus og skoler».

Hva er årsaken til at IT-ministeren
synes at dette er en fornuftig ordning for å styrke norsk
IT-industri? Jeg spør ikke om Bondevik-regjeringens synspunkter.

 Regjeringen har lagt frem et generelt forslag
når det gjelder moms, men har gjort unntak på noen
få områder, deriblant reiselivet, og har da ut
fra en total vurdering kommet til at vi også trenger inntekter
for å sikre en del viktige velferdsoppgaver. Det må alle
delta i, også den nye IT-bransjen.

 Da er den muntlige spørretimen
omme, og vi går over til den ordinære spørretimen.





                    
                    
                    

 Det blir noen endringer i den oppsatte spørsmålslisten,
og presidenten viser i den sammenheng til den oversikt som er omdelt
på representantenes plasser i salen.

 De foreslåtte endringer i dagens
spørretime foreslås godkjent. – Det anses
vedtatt.

Endringene var som følger:

Spørsmål 2, fra representanten
Steinar Bastesen til nærings- og handelsministeren, vil
bli besvart av kulturministeren som rette vedkommende.

Spørsmål 3, fra representanten
Harald Solberg til arbeids- og administrasjonsministeren, vil bli
besvart av helseministeren som rette vedkommende.

Spørsmål 11, fra representanten
Jan Tore Sanner til sosialministeren, vil etter anmodning fra sosialministeren bli
flyttet og besvart etter spørsmål 22, dvs. til
slutt i spørretimen.

Spørsmål 15, fra representanten
Per Roar Bredvold til miljøvernministeren, bortfaller,
da spørreren ikke er til stede.

Spørsmål 21, fra representanten
Rolf Reikvam til kirke-, utdannings- og forskningsministeren, utsettes
til neste spørretime, da statsråden er bortreist.

Spørsmål 22, fra representanten
Bent Høie til kirke-, utdannings- og forskningsministeren,
vil bli besvart av olje- og energiministeren på vegne av
kirke-, utdannings- og forskningsministeren, som er bortreist.





                    
                    








        

Spørsmål 1 


    
        

Spørsmål 2 


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7 


    
        

Spørsmål 8


    
        

Spørsmål 9 


    
        

Spørsmål 10


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 11


    



                    

 Dette spørsmålet,
fra representanten Steinar Bastesen til nærings- og handelsministeren,
blir besvart av kulturministeren som rette vedkommende.

  Jeg har stilt følgende spørsmål
til handelsministeren:

«Nærings- og handelsministeren
har nylig holdt pressekonferanse og avertert at det skal bygges
ut bredbåndsnettverk som dekker hele landet. Norkring AS
har søkt om konsesjon for å bygge ut bredbånd
til 95 pst. av befolkningen til en pris av ca. 2 milliarder kroner,
og kan ha jobben gjort i løpet av ca. 2 år. De
tekniske løsningene benyttes allerede i flere europeiske
land. Norkring har til nå ikke fått svar. 

Når kan Norkring forvente å få svar
på konsesjonssøknaden?»

  Innledningsvis må jeg få komme
med noen presiseringer i forhold til representanten Bastesens spørsmål.
Norkring AS har for tiden ikke inne noen søknad verken
hos kringkastingsmyndighetene eller andre om konsesjon for å bygge
ut et riksdekkende bredbåndsnettverk. Jeg skal gi en kort
oversikt over bakgrunnen for saken.

I september 1999 gav Statens medieforvaltning
Norkring AS en midlertidig konsesjon til å etablere og
drive anlegg for prøvesendinger med digitalt fjernsyn fra
fire sendere frem til 31. desember 2000. Norkring har senere søkt
om forlenget prøveperiode. Noen søknader utover dette
har ikke kringkastingsmyndighetene mottatt. I forbindelse med søknaden
opplyste imidlertid Norkring AS at de hadde planer om å bygge
et permanent nett på kommersielt grunnlag med en dekning
opp mot 80 pst. Selskapet opplyste videre at en ytterligere
utbygging til       f. eks. 95 pst. måtte finansieres
på annen måte. La meg også presisere
at et digitalt fjernsynsnett ikke alene er en bredbåndsløsning.

Utbygging av bredbånd er en viktig
sak for denne regjeringen. I handlingsplanen for bredbåndskommunikasjon
som ble fremlagt i høst, nevnes gjennomføring
av en hensiktsmessig regulering med sikte på rask etablering av
et digitalt fjernsynsnett som et konkurransefremmende tiltak. Fristen
for dette tiltaket er satt til 2001.

Departementet er for tiden i gang med dette,
bl.a. i samarbeid med Samferdselsdepartementet. Som en del av arbeidet
må det tas stilling til hvordan en konsesjon til å bygge
ut og drive et bakkenett for digitalt fjernsyn skal tildeles. Til
grunn for arbeidet ligger St.meld. nr. 46 for 1998-99, Digitalt
fjernsyn, og Stortingets behandling av denne.

  Jeg hadde møte med Norkring om akkurat
denne saken, og etter hva jeg forstod i det møtet, hadde
de levert inn konsesjonssøknad. 

Dette dreier seg ikke om digitalt fjernsyn,
det dreier seg om å ta i bruk både det digitale
TV-nettet og det digitale radionettverket kombinert med telelinjer
og det eksisterende kabelnett. Vi kan få 64 megabyte inn,
men en lavere mengde informasjon ut fra husstandene. Det er snakk
om 2 milliarder kr i utbyggingskostnader, og det er en teknologi
som vil gi bredbånd til hele folket for en rimelig penge.
Jeg har ingen tro på at det går an å grave opp
hele Norge for å gi bredbåndsdekning til alle
via kabel. Denne teknikken er sannsynligvis den det må satses
på. 

Etter statsrådens svar, som jeg for øvrig
takker for, forstår jeg at det kan være anledning
for Norkring til å få en rask behandling av den
konsesjonssøknaden som jeg trodde lå der.

  Som nevnt er det Regjeringens og Stortingets
oppfatning at utbyggingen av et bakkenett for digitalt fjernsyn
ikke skal være en statlig oppgave. Poenget er at det er
aktørene, dvs. fjernsynsselskapene, som må bestemme
seg. 

Norkring har fått svar på søknaden
i vedtak fra Statens medieforvaltning den 19. oktober i år.
Vedtaket innebærer bl.a. at Norkring får forlenget
sin konsesjon til 4. juli 2001, og får anledning til å utplassere
2 000 dekodere i de aktuelle sendeområdene samt
adgang til å formidle noen flere kanaler enn tidligere.

  Jeg takker igjen statsråden for svaret.
Jeg tror ikke statsråden har forstått spørsmålet og
tilleggsspørsmålet mitt.

Her dreier det seg virkelig om det som Regjeringen
sier, og som flere statsråder har sagt: bredbånd
til hele folket. Og jeg ser ikke for meg noen andre tekniske løsninger
enn å ta i bruk radio- og TV-signaler på den ene
siden og kabel- og telelinjer på den andre siden – frem
og tilbake. For hvis man mener noe med at hele folket – og
ikke bare en liten gruppe rundt de største byene – skal
få bredbånd, så må det tas slike
grep. Jeg forlanger at statsråden setter seg bedre inn
i problemstillingen og gjør noe med dette.

  Det foreligger pr. i dag ingen entydig definisjon
av begrepet «bredbånd», og for tiden er
det stor uenighet mellom forskjellige markedsaktører om
hva man kan få lov til å markedsføre
som bredbånd. En viktig egenskap ved bredbånd
er imidlertid betydelig returkapasitet, dvs. at brukeren også kan
sende, og ikke bare motta, store mengder data. Et digitalt TV-nett
uten en betydelig returkapasitet kan derfor ikke karakteriseres som
et bredbåndsnett. Pr. i dag er det noe uklart hvor stor returkapasitet
et slikt nett vil kunne få, og det er dermed også noe
tidlig å definere et DTT-nett alene som et bredbåndsnett.
På grunn av potensialet i et slikt nett var det likevel
naturlig å omtale det i handlingsplanen for bredbånd,
og vi vil så snart som mulig komme tilbake med perspektivene
for å få bredbånd ut til hele landet.





                

 Dette spørsmålet,
fra representanten Harald Solberg til arbeids- og administrasjonsministeren, vil
bli besvart av helseministeren som rette vedkommende.

  Jeg tillater meg å stille følgende
spørsmål til helseministeren:

«I Tønsberg Blad 12. og 13.
oktober 2000 framgår det at det for en sykepleier fra Polen
har vært en lang og krevende prosess å få klarlagt
hva som kreves for å få godkjent polsk sykepleierutdanning. 

Hvilke tiltak vil statsråden iverksette
for en enklere og raskere måte å kvalifisere seg
som sykepleier i Norge på når man har utdannelse
og erfaring i faget fra hjemlandet?»

  Hovedformålet med godkjenningsordningen
for helsepersonell er å ivareta pasientenes sikkerhet.
Den skal være en sikkerhet for at helsepersonell med en
bestemt tittel har en bestemt type kompetanse, dvs. en tilnærmet
jevngod utdanning. I tillegg er det selvsagt også et mål å legge
forholdene til rette for rask og effektiv godkjenning for helsepersonell
som det er behov for i norsk helsetjeneste.

I spørsmålet vises det til
at det har tatt tid å få klarlagt hva som kreves
for å få godkjent polsk sykepleierutdanning. Jeg
kjenner ikke den konkrete saken, men det bør fra helsemyndighetenes
side raskt kunne opplyses hvilke krav som stilles for å oppnå norsk
godkjenning. Selve godkjenningsprosessen kan imidlertid være
tidkrevende, avhengig av hvilket land søkeren har sin utdanning
fra.

Alle sykepleiere fra land utenfor EØS-området
som søker om norsk godkjenning, får sin søknad
individuelt vurdert. Dette gjelder f.eks. for sykepleiere fra Polen.

Innen EØS-området har medlemslandene
avtalt gjensidig godkjenning av autorisasjoner. Det er basert på krav
om tilnærmet lik utdanning i EØS-landene. I flere av de
tidligere østeuropeiske landene avviker utdanningen fra
norske krav eller fra EØS-kravene, både med hensyn til
faglig innhold, utdanningstid og utdanningsnivå.

For å oppfylle kravet om at den utenlandske
utdanningen skal være jevngod med norsk utdanning, må derfor søkere
med kortere utdanning eller med utdanning på et lavere
nivå enn norsk sykepleierutdanning som regel gjennomføre
tilleggsutdanning ved en norsk sykepleierhøgskole.

I tillegg må alle søkere
med utdanning fra land utenfor EØS-området avlegge et kurs
i såkalte nasjonale sykepleiefag. Kurset varer i tre uker,
arrangeres vanligvis to ganger pr. år og inneholder tema
som farmakologi, nasjonal lovgivning, samfunnsfag og sykepleie.

Jeg er innforstått med at systemet
for godkjenning av utenlandsk helsepersonell kan virke krevende.
Jeg vurderer derfor fortløpende om det er muligheter for
forenklinger av systemet. I den forbindelse kan jeg nevne at departementet
i september opphevet kravet om at søkere fra land utenfor
EØS-området må ha bestått språktest
i norsk før søknaden kan behandles av godkjenningsmyndighetene.
Jeg vil også, som nevnt, vurdere andre forenklinger, f.eks.
muligheten for en form for forhåndsgodkjenning av bestemte
utdanningsinstitusjoner.

  Jeg takker for svaret.

De forenklinger statsråden nevnte,
er naturligvis positive. Likevel står det igjen at en sykepleier
fra Polen med fem års sykepleierutdannelse og erfaring
som sykepleier, og som endatil snakker norsk, ikke får
godkjent sin utdannelse. Paradokset i denne saken er, som statsråden også påpekte,
at dersom denne personen hadde kommet fra nabolandet til Polen,
fra Tyskland, ville dette ikke vært en aktuell problemstilling.
Det samme gjelder fra den dagen Polen eventuelt blir medlem av EU
eller EØS.

Vi vet at det i Vestfold er 50 ubesatte sykepleierstillinger.
I dette tilfellet trenger de henne som sykepleier i den aktuelle
kommunen. På landsplan er det også stor mangel
på sykepleiere. Den tidligere arbeidsdirektøren ville
reise til Filippinene for å hente sykepleiere til Norge.
I denne situasjonen blir det naturlig å spørre
om statsråden er enig i at vi bør benytte oss
av de ressursene vi allerede har i landet. I tillegg er det naturlig å spørre statsråden
om helsemyndighetene vil gjøre noe konkret for å bidra
til at denne sykepleieren kan få godkjent utdannelsen,
eventuelt få en midlertidig godkjennelse, inntil det er
avlagt nødvendige eksamener.

 Det var flere tilleggsspørsmål, men
kort: Jeg er enig i at vi primært bør utnytte
de ressursene som allerede er i landet. Vi bør i det hele
tatt utnytte de ressurser som det er enklest å få utnyttet,
og jeg forestiller meg at det stort sett er enklere å utnytte
de ressurser som allerede er i landet, som snakker norsk og som
er i arbeid her, fremfor andre tiltak. Men det ene utelukker ikke
det andre. 

Når det gjelder det konkrete tilfellet,
er det bare å si at det er en forskjell i behandlingen
av søkere fra land som vi har inngått avtaler
med basert på at det er tilnærmet likhet i utdanningen,
i forhold til søkere fra alle andre land. Det er ikke slik
at ikke vedkommende det her er snakk om, kan få godkjenning,
men at hun må følge de regler som i dag gjelder
for den type godkjenning. 

Som sagt, jeg vil fortløpende undersøke
muligheter for forenklinger, f.eks. med forhåndsgodkjenning
av bestemte utdanninger også i land utenfor EØS, og ellers
tiltak som kan forenkle og gjøre saksbehandlingen i Norge raskere.





                

 Dette spørsmålet
bortfaller.





                

  Dette spørsmålet
er utsatt til neste spørretime.





                

 Dette spørsmålet,
fra representanten Bent Høie til kirke-, utdannings- og
forskningsministeren, vil bli besvart av olje- og energiministeren
på vegne av kirke-, utdannings- og forskningsministeren.

  Jeg tillater meg å stille følgende spørsmål
til kirke-, utdannings- og forskningsministeren som jeg forstår
vil bli besvart av olje- og energiministeren:

«I St.prp. nr. 1 (1999-2000) skriver
Regjeringen at når det gjelder bygg på Kirke-,
utdannings- og forskningsdepartementets område, så vil
en først prioritere oppstart av byggeprosjektene ved Høgskolen
i Østfold og Høgskolen i Stavanger. 

Står denne Regjeringen ved denne prioriteringen?»

  Stortinget bad i Budsjett-innst. S. nr. 12
for 1998-99 daværende regjering legge fram en sak om byggebehov
i universitets- og høgskolesektoren. Det ble redegjort
for saken i St.prp. nr. 1 for 1999-2000, og følgende
prioritering ble lagt til grunn av daværende regjering:

«Når
den økonomiske situasjonen tillater det, vil Regjeringen
når det gjelder bygg på Kirke-, utdannings- og
forskningsdepartementets område, først prioritere
oppstart av byggeprosjektene ved Høgskolen i Østfold og
Høgskolen i Stavanger.»

Jeg kan bekrefte at også denne regjeringen
vil prioritere byggeprosjektene ved Høgskolen i Østfold
og Høgskolen i Stavanger først når den økonomiske
situasjon tillater oppstart av nye prosjekter, så jeg kan
med andre ord bekrefte at det er den samme prioriteringen som står ved
lag.

  Jeg vil først og fremst takke statsråden
for et veldig positivt svar. 

Jeg har et tilleggsspørsmål,
og det går på at kapitteldelingen på dette
området nå er noe forandret. Og jeg håper da
at svaret er som det ble gitt, at dette gjelder for Kirke-, utdannings-
og forskningsdepartementets områdeprioritering, og ikke
bare i forhold til høgskolesektoren, men også universitetssektoren. 

  Eg må innrømma at i og med
at dette er ein annan statsråds ansvarsområde,
så har eg avgrensa detaljkunnskap. Men hovudbodskapen i
mitt svar var at dei prioriteringane som den førre regjeringa
la til grunn, også ligg til grunn for denne regjeringa
sitt arbeid på dette området.

 Da går vi tilbake til spørsmål
11.





                

  Det foreligger ikke noe referat.





                    
                    
                    

