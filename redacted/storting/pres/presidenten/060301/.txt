 Presidenten vil gjøre Stortinget kjent med
at presidenten er informert om at Stortingets ombudsmann for Forsvaret
og sivile tjenestepliktige, Dagfinn Hjertenes, har falt
bort. – Dette til Stortingets orientering.

Den innkalte vararepresentant for Oppland fylke, Morten Ørsal 

Johansen

, har tatt sete.

Representanten Ketil Solvik-Olsen vil fremsette
et privat forslag.

  Jeg ønsker å framsette
et forslag på vegne av Tord Lien, Torbjørn Andersen,
Gjermund Hagesæter og meg selv om å redusere avgifter
på elektrisitet i perioder
med høye strømpriser.

 Representanten Martin Engeset vil fremsette
et privat forslag.

 På vegne av representanten Erna
Solberg og meg selv vil jeg fremsette et forslag
om utvidelse av ordningen med uføretrygd som lønnstilskudd.

 Representanten Anders Anundsen vil fremsette
et privat forslag.

 Jeg har gleden av å fremme forslag
fra representantene Jon Jæger Gåsvatn, Åse
M. Schmidt og meg selv om å innføre fritt skolevalg
for alle elever i videregående
skole.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra Statsministerens
kontor om at statsminister Jens Stoltenberg vil møte
til muntlig spørretime.

Statsministeren er til stede, og vi er klare
til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi starter da med første
hovedspørsmål, fra representanten Siv Jensen.

 I Dagbladet i dag kan vi lese følgende
uttalelser fra en tillitsvalgt ved en bedrift
i Norge:

«Etter
et knapt år med denne regjeringen, er verktøykassa enda
tommere».

«Vi ber ikke om statsstøtte eller
særordninger.»

Gode sitater, særlig etter
at vi på Dagsrevyen i går kunne høre
næringsministeren si at nå hadde Regjeringen innfridd sine
løfter om en aktiv næringspolitikk. Det ser ut
til å være at Regjeringen kommer med noen
millioner kroner til et næringsfond etter at
avvikling av arbeidsplasser er et faktum. Det
er etter mine begreper ikke aktiv
næringspolitikk, men snarere tvert imot en form for industripolitisk gravferdsstøtte.
Hvis det er Regjeringens definisjon på å fylle
verktøykassa, synes jeg kanskje det kunne være
interessant å høre
statsministerens vurdering av det, eller om det er slik
at det å gi statlige penger til å etablere
en ny dørfabrikk, som kan skape trøbbel for andre
dørfabrikker, som i sin tur selvfølgelig må bety
at næringsministeren må løpe
dit med nye industripolitiske gravferdsstøtteordninger,
er en aktiv næringspolitikk. Det er med andre
ord ikke så lett å få øye
på denne aktive næringspolitikken som Regjeringen
snakket om gjennom hele valgkampen, og som den har skrevet
masse om i Soria Moria-erklæringen, som det kan være
nyttig å ta frem og lese litt i en gang iblant – det
tror jeg ikke statsministeren har gjort på en stund.
Det er med andre ord et hav av sprik mellom
alt det Regjeringen har sagt den skal gjøre, og det Regjeringen nå gjør.
Det skaper uro, det skaper uforutsigbarhet, og det skaper sprik
i oppfatningen av hvordan Regjeringen har planer om å sikre
trygge, stabile og lønnsomme arbeidsplasser i fremtiden.
Det må være ubehagelig for statsministeren å sitte
i en permanent spagat, hvor politikken fremstår som så tøyelig
at den knapt går an å få øye
på.

 De grunnleggende målene for næringspolitikken
er at vi sikrer høy sysselsetting, lav arbeidsløshet
og høy verdiskaping. Jeg er helt trygg på at den
politikken Regjeringen nå fører, bidrar nettopp
til det, at mange er i jobb, at arbeidsløsheten går
ned, og at verdiskapingen i Norge er høy. Når
det gjelder de grunnleggende målene for enhver næringspolitikk, er
det slik at de målene er vi i ferd med å nå,
og vi når dem bedre i Norge enn i svært
mange andre land.

Så er næringspolitikk veldig
mange forskjellige ting, og derfor driver Regjeringen også med
mange tiltak for å sikre næringsutvikling
i Norge. Det handler om de store rammevilkårene – som
orden i budsjettpolitikken, stø kurs i budsjettpolitikken,
stabil kronekurs og lave renter. Men det handler selvsagt også om
veldig mange andre ting, og det er den andre
biten vi anklaget den forrige regjeringen for å være
for lite opptatt av.

Det handler om slike ting som aktivt eierskap.
Vi er for tungt norsk statlig eierskap i mange norske
bedrifter for å sikre nasjonal
forankring av de bedriftene, med hovedkontor,
forskning, andre strategiske beslutninger – i
Norge. Vi er opptatt av å styrke statlige virkemidler som
bl.a. bidrar til nyskaping, nyetableringer, gjennom det som kalles
Innovasjon Norge og SIVA. Der har vi satset mer og vil
styrke den type virkemidler. Det handler om forskning, og
det handler selvsagt om infrastruktur. En halv milliard kr mer til
veier er også næringspolitikk.

Men ett element i den store mosaikken som er
næringspolitikk, er omstillinger på plasser som
sliter med nedbygging av tradisjonell industri. Der har vi vist
i Mo i Rana, Sør-Varanger, Porsgrunn, Glomfjord,
på mange andre plasser i Norge, i Horten for
den saks skyld og på Kongsberg, at vi kan omstille fra
tradisjonell virksomhet til nye, lønnsomme arbeidsplasser.
Men da trenger vi statlig hjelp, statlig partnerskap med private
bedrifter for å få til det. Jeg føler
meg trygg på at vi kommer til å få til
det også på de plassene som nå sliter
med omstillinger, men da må staten være
med og ikke være en passiv stat, slik Fremskrittspartiet ønsker.

 For det første så er ikke det
riktig. Jeg skjønner nå at Regjeringens definisjon
av «en aktiv næringspolitikk» er omstillingsmidler,
som statsministeren kaller det, men som ikke er noe annet
enn sysselsettingstiltak – fremfor å være
opptatt av å trygge andre industriarbeidsplasser
rundt omkring i landet, som sliter med særnorske rammebetingelser
som gjør at lønnsomheten er dårligere,
og at attraktiviteten i andre land øker. Det
kunne f.eks. være interessant
om verktøyene til Regjeringen dreide seg om å fjerne
den særnorske formuesskatten, fjerne
særnorske miljøkrav, fjerne en rekke andre
særnorske bestemmelser som gjør
at norske arbeidsplasser i seg selv blir ulønnsomme.
Det er med andre ord på en rekke områder
mulig for Regjeringen å ta en rekke av de grepene som er
omtalt veldig bra i Soria Moria-erklæringen, men som nå er
blitt definert av næringsministeren til kun å dreie
seg om noen fond rett og slett til gravferdsstøtte.
Jeg synes det er helt utrolig at ikke Regjeringen
foretar seg noe mer aktivt, men det viser igjen det store spriket mellom
det Regjeringen sier den skal gjøre, og det Regjeringen
faktisk gjør.

 Jeg prøvde i mitt første
svar å forklare representanten Jensen at næringspolitikk
handler om mange forskjellige ting, bl.a. det å holde orden
i økonomien. Med Fremskrittspartiets politikk hadde vi
bygget drastisk ned norsk industri fordi vi
hadde satt de viktigste rammevilkårene
over styr, slikt som kronekurs og rente. Men blant alle
disse mange forskjellige tingene handler det også om
det representanten Jensen kaller gravferdsstønad. Det er
den type tiltak, statlige målrettede tiltak til
omstilling, til nyskaping, som gjør at vi i dag kan stå i
Mo i Rana og si at det er flere arbeidsplasser innenfor
jernverksporten nå enn da vi hadde Jernverket, at vi kan
reise til Sør-Varanger og si at det har blitt flere i arbeid
der nå enn før vi la ned AS Sydvaranger og gruvevirksomheten
i Bjørnevatn, og at vi kan stå på Kongsberg eller
i Horten og si at her er det levende, dyktige, lønnsomme, gode
norske bedrifter. Men de har ikke kommet av
seg selv. De har kommet gjennom statlige bidrag, statlig hjelp.
ScanWafer i Glomfjord, en kjempemessig flott bedrift som produserer
solcellepanel, kom ved hjelp av statlig støtte. Vi trenger
statlige virkemidler. Representanten Jensen har snakket foraktelig
om dem (presidenten klubber), men de skal Arbeiderpartiet
fortsatt bruke.

 Tiden er omme!

Presidenten vil tillate tre oppfølgingsspørsmål – først Torbjørn
Hansen.

 I valgkampen kom de rød-grønne
partiene med mange utspill og løfter
om at de skulle redde nedleggingstruede arbeidsplasser. Man besøkte
bedrift etter bedrift, fagforening etter fagforening.
Man besøkte Årdal, Høyanger, Union
i Skien, Rjukan og Telenor Opplysningen. Man lovte en ny politikk, og
at arbeidsplassene skulle reddes. De skulle ikke omstilles eller
få nedleggingsbistand. Arbeidsplassene skulle reddes.

Et eksempel er Øystein
Djupedal på NRKs folkemøte på Union
Scene i Drammen i valgkampen. Der sa han, ikke særlig
snaut: Hvis det er slik at Norske Skog som er bygget opp
på norsk svette, norsk kapital, norsk trevirke og norsk
kraft, ikke er liv laga, må staten simpelthen
gå til ledelsen og si: Dette finner vi oss ikke
i. Norske Skog skal videreføre produksjonen her.
Ellers må vi sørge for at de selger til noen
andre eller viderefører produksjonen.

Historien kjenner vi. De rød-grønne
lovte én ting i valgkampen. De gjør en annen ting
i regjering. I dag stopper den siste maskinen på Union
papirfabrikk. Forstår statsministeren at de ansatte, deres
familier, lokalmiljøet og fagforeningen er skuffet over
denne politikken?

  Jeg forstår at veldig mange mennesker
er urolige når de opplever omstilling og nedleggelser.
Det er nettopp den uroen vi skal ta på alvor.
Det er nettopp derfor Regjeringen er opptatt av å bidra
til tiltak som kan gjøre at vi sikrer nye arbeidsplasser.
Vi har lyktes veldig godt med det mange steder. Jeg har vært
med på den type omstillinger selv, og jeg er
veldig stolt av de resultatene vi har fått til, f.eks.
i Mo i Rana, Sør-Varanger, på Kongsberg, i Horten
og på flere andre steder i Norge. Vi har fått
det til i Porsgrunn, bl.a. ved hjelp av en bedrift som heter ScanWafer,
som staten bidrog til å få etablert. Nå skal
vi få det til i Skien ved at vi sammen med Norske
Skog og de ansatte bidrar til nye arbeidsplasser. Vi gjør
det vi lovet i valgkampen – fører en aktiv
statlig næringspolitikk. Over halvparten har fått jobb.
Nå skal vi bidra til at også de 130
som fortsatt står uten jobb etter nedleggelsen
på Union, skal få jobb i løpet av ikke
altfor lang tid.

 Ingebrigt S. Sørfonn – til
oppfølgingsspørsmål.

 I går kveld var eg på kino.
Eg såg filmen om Jens Stoltenberg, og det angrar eg ikkje
på. I filmen kom noverande statsminister svevande inn over Årdal,
rett nok i sjøfly, men han stod likevel fram
som industrisamfunnets redningsmann. For kort tid sidan var næringsministeren
på besøk i same Årdal, og då vart
det nedtur. For medan Stoltenberg nærast kom
som ein redningsmann ovanfrå, minte næringsministerens
besøk om ein brannmann som kjem for seint til ettersløkking.

I spontanspørjetimen for kort tid
sidan vart næringsministeren utfordra
på konkretisering av og innhaldet i den såkalla
aktive næringspolitikken til Regjeringa. Men den avklaringa
kom ikkje, snarare tvert imot. Næringsministeren har nemnt
etablering av offentlege arbeidsplassar i Årdal. Eg håpar
at regjeringssjefen kan konkretisera kva slags offentlege arbeidsplassar
dette dreiar seg om, sett på bakgrunn av at Arbeidarpartiet
i valkampen stod fram som ein garantist for at ikkje éin
statleg arbeidsplass skulle flyttast ut frå Oslo.

 Det gleder meg at representanten har vært
på kino. Det var helt sikkert hyggelig. Den kommer for
salg på dvd senere!

Poenget er at vi sier nøyaktig
det samme nå som jeg sa da jeg var i Årdal sist.
Jeg ble faktisk kritisert for at jeg ikke lovet å opprettholde
akkurat de samme arbeidsplassene, men det jeg sa, og det jeg står
ved, er at Arbeiderpartiet og denne
regjeringen skal sørge for at det kommer nye arbeidsplasser
hvis man taper de gamle.

Noen roper om statlig styring av Hydro
i Årdal. Vel, det er jo staten som har styrt og pålagt
dem å stenge Søderberg-ovnene. Så vi
har styrt. Det er det som har ført til nedleggelse. Men
så skal vi altså sørge for at det kommer
nye arbeidsplasser.

Vi er godt i gang. Vi er nær ved å sikre
60 nye arbeidsplasser, kanskje opp mot 100, og da har over halvparten av
dem som mister jobben, fått ny jobb. Så har vi
gått inn med andre virkemidler for å skape
nye arbeidsplasser.

Og igjen: Jeg skal gjøre alt jeg kan
for at jeg, når jeg kommer til Årdal, enten det
er om ett år, to år eller tre år, skal
kunne si: Også her lyktes vi med omstillingen
fordi vi våget å satse på nye ting. Og
det gjør denne regjeringen.

 Lars Sponheim – til oppfølgingsspørsmål.

 Jeg tror jeg kommer til å prioritere «Gymnaslærer
Pedersen» framfor statsminister Stoltenberg på fritiden
min!

Det svaret Stoltenberg nå gav
om næringspolitikk, kunne helt sikkert næringsminister
Stoltenberg også gitt for en del år
siden, og det kunne alle næringsministere i Bondevik
I- og II- regjeringene ha gitt, nemlig at næringspolitikk
er en mosaikk med en grunntone av innovasjon og nye bedrifter, og
framfor alt økonomisk politikk, lav rente – alt
dette som må være grunnelementet i økonomi og
næringspolitikk. Problemet er at Stoltenberg,
hans parti og hans partnere i Regjeringen i valgkampen kommuniserte
noe helt annet. Stoltenberg er en smart nok politiker til å helgardere
det han sier, men det ble kommunisert en annen næringspolitikk,
en mer gammeldags industripolitikk, som en valgforsker sier
i dag. Hans medpolitikere kommuniserte nok dette mer direkte. Ser ikke
Stoltenberg at det for mange velgere der ute er grunnlag
for å føle seg sveket i denne situasjonen?

  Jeg kan berolige representanten Sponheim med
at statsminister Stoltenberg er enig med næringsminister
Stoltenberg og finansminister Stoltenberg, men viktigere,
med opposisjonsleder Stoltenberg, for jeg har heller aldri
i opposisjon sagt at vi skal fryse
dagens industristruktur, men det jeg har sagt, og det jeg står
ved, er at staten må være aktiv i å få til
nyskaping og nyetableringer, og spesielt må vi
ha målrettede tiltak på de områdene hvor
en del industribedrifter sliter. Derfor var det Arbeiderpartiet
som tok initiativet til at det ble avsatt 100 mill. kr til omstilling
i Høyanger og Årdal.

Vi har lyktes i Høyanger. Der er omstillingspakken
på plass. Nye arbeidsplasser er på plass, og det
er faktisk god stemning i Høyanger. Vi jobber nå for
at det skal bli like god stemning i Årdal, for
vi har pakker, tiltak, forskning, utvikling, nye tilskudd og nye
arbeidsplasser på plass, slik at vi skal kunne gjennomføre
en vellykket omstilling i Årdal. Vi har god dialog
med de ansatte og god dialog med kommunen. Det er det
vi jobber for, og det er helt i tråd med hva jeg har sagt både
i posisjon og i opposisjon gjennom
mange år.

 Vi går videre til neste hovedspørsmål.

 Jeg har lyst til å si at jeg er enig
med statsministeren i at veldig mye går bra i Norge. Det
har aldri før vært så mange
i jobb. Den stigende arbeidsledigheten vi så under Stoltenberg
I-regjeringen, ble i løpet av forrige regjeringsperiode
snudd, slik at vi nå har synkende arbeidsledighet. Vi har
færre sosialklienter. Vi har færre med betalingsproblemer.
For veldig mange går det godt.

Mye av det positive skyldes at vi har et kompetent
næringsliv. Vi har bedrifter som skaper arbeidsplasser
og verdier. Derfor klarer vi også å få mer
velferd for tiden. Men på tross av dette gikk Stoltenberg
til valg på en ny næringspolitikk. Ønsket
om å bli statsminister var åpenbart så sterkt
at man ukritisk lovte mye, sannsynligvis mye mer enn man kan holde.

Når det gjelder to av de 155 punktene,
som var det eneste man sa om fellesskapet mellom de rød-grønne
partiene før valget, la man fram løfter
i valgkampen. Disse punktene dreier seg om at man skal øke
forskningsavdelingen – minst til OECD-nivå – og øke
støtten til næringsutvikling gjennom Innovasjon
Norge, SIVA og de regionale
utviklingsmidlene, og statsministeren har bekreftet at det er viktig.
Men da man la frem sin revidering av budsjettet i år, kuttet
Regjeringen 95 mill. kr i næringsrettet forskning, bl.a.
til Innovasjon Norge og SIVA, og man kuttet 25 milliarder
kr til Forskningsfondet. Det betyr at vi faktisk hørte
hva man sa i valgkampen, men vi ser også at de
gjør noe helt annet når de nå har fått
regjeringsmakt.

En av forskjellene mellom Arbeiderpartiet
og Høyre er at Arbeiderpartiet
diskuterer hvordan de kan nekte bedrifter å kutte. I Høyre
diskuterer vi hvordan vi kan friste bedrifter til å satse.
Mitt spørsmål til statsministeren er om forvirringen
som vi nå ser om Regjeringens næringspolitikk,
og om Regjeringens forhold til styrer i norske bedrifter,
skyldes bevisste forsøk på dobbeltkommunikasjon, eller
skyldes det at ikke alle har fått med
seg at Arbeiderpartiet har snudd 180
grader i næringspolitikken siden valgkampen?

 Det er faktisk litt komplisert å sammenligne
denne regjeringens næringspolitikk med den forrige
regjeringens næringspolitikk, og det skyldes at den forrige
regjeringens næringspolitikk var veldig uklar. For først
hadde man nesten tre–fire år der man
argumenterte prinsipielt mot statlig aktivt bidrag til næringsutvikling.
Det eneste målet var det man kalte næringsnøytralitet,
og man kuttet og kuttet i statlige virkemidler som Innovasjon Norge.
Så plutselig, i august 2005, tok Børge Brende
sommerjobb som en slags sosialdemokratisk næringsminister
og begynte å snakke pent om Innovasjon Norge
og SIVA. Da ble vi litt utrygge på hva slags
politikk denne regjeringen – altså den forrige – egentlig
stod for.

Nå er det altså slik at vi
har økt innsatsen innenfor det statlige
virkemiddelapparatet. Vi har ikke kuttet, men vi har gjort noen
omdisponeringer, bl.a. har vi gjort noe i forhold til sjøfolk,
som Høyre sa de var for, men som de ikke
fulgte opp i praksis, og vi har også styrket
de regionale utviklingsmidlene på Kommunaldepartementets budsjett
med 120 mill. kr. Så vi styrker de statlige virkemidlene,
nettopp for å kunne sette inn tiltak, enten det
er i Skien eller i Årdal, for å kunne
gjøre den type vellykkede omstillinger som vi
bl.a. har sett i Glomfjord, i Porsgrunn og veldig mange andre
steder i Norge.

Vi er for aktive statlige virkemidler. Vi skal
bruke dem, vi skal styrke dem, men når det gjelder
Høyre, er det altså litt uklart hva de egentlig
mener om det statlige virkemiddelapparatet, for de har
ment to ting gjennom de siste årene.

Det er helt klart at Regjeringen skal styre
selskaper i henhold til de retningslinjer og de lover som gjelder,
og det er også klart at vi derfor skal følge
f.eks. aksjeloven. Vi skal ikke overprøve styrets
ansvar, men det vi nå arbeider med, på ett viktig
felt, er retningslinjer i forhold til opsjon og lederlønninger.
Der har vi varslet at vi vil komme med forslag. Vi jobber med de
forslagene, og det handler om å få mer kontroll
med de helt urimelige opsjonsordningene som finnes i en del norske
bedrifter. Det vil være styring, men gjennom lover og regler.

 Jens Stoltenberg er en god historieforteller.
Nå fortalte han en historie som han kanskje
bør sjekke mot virkeligheten. Den forrige regjeringen
skrev aldri noe om nøytral næringspolitikk
i noe dokument til Stortinget. Den siste regjeringen som har skrevet
om nøytral næringspolitikk til Stortinget,
er regjeringen Stoltenberg I – den regjeringen Jens Stoltenberg selv
ledet. Det er altså Jens Stoltenberg som tidligere
har vært forsvarer av den nøytrale næringspolitikken
som sådan.

Men jeg har registrert
at mesteparten av det som nå sies om aktiv stat,
er blitt til utrolig mye aktiv prat fra Jens Stoltenberg.
Finansministeren har nettopp sagt at det å sitte
i regjering er som å sitte i Big Brother-huset i full flombelysning.
Og det er det, for nå blir man sett i kortene på den
retorikken man hadde.

Jeg har ett konkret spørsmål,
fordi Stoltenberg nettopp nevnte at han var
enig med næringsminister Stoltenberg i næringspolitikken:
Er han enig med næringsminister Eriksen i sin
egen regjering når han sier at det som skjer
i Meråker – som kanskje er det mest
ensidige industristedet – ikke er en sak for
han eller for Regjeringen? Er det faktisk Regjeringens
politikk? Der står man nå overfor mye større
omstillinger, og i den saken vises det altså en utrolig
passivitet fra den nåværende regjering.

  Vi har lang tradisjon for å gå inn
med virkemidler og statlige støttetiltak i samarbeid
med bedrifter og i samarbeid med kommuner mange,
mange steder i Norge. Noen steder lykkes vi, og noen
steder har vi ikke lyktes så godt. Men heldigvis
er listen over de stedene hvor vi lykkes, veldig lang. Noen
av de stolteste kapitlene i vår industrihistorie er de
som viser hvordan vi har greid de store omstillingene, som faktisk
har vært mye mer krevende enn dem vi står overfor
f.eks. i Årdal, eller dem vi nå står
overfor i Skien. Vi skal satse tungt på disse stedene for å lykkes
slik og lykkes andre steder.

Når det gjelder Meråker,
har vi økt bevilgningene til regionale
omstillingstiltak med over 100 mill. kr. Det gjør at mulighetene
og rammene for å hjelpe kommuner som Meråker
er større. Vi har ikke behandlet saken, vi er ikke ferdig
med tiltakene, vi har ikke vurdert det, så jeg
kan ikke si noe konkret om det nå.
Men mulighetene, virkemidlene, verktøykassa for den type
tiltak er vesentlig større nå etter
regjeringsskiftet enn før, fordi vi nettopp la
nye verktøy i verktøykassa for å hjelpe
kommuner som f.eks. Meråker.

 Presidenten vil tillate to oppfølgingsspørsmål,
bl.a. for å få plass til flere hovedspørsmål
     – først Per Sandberg.

 Regjeringen har nå vasket sin dårlige
samvittighet overfor Union ved å levere ut 55
mill. kr. Jeg registrerer at Meråker ikke er
i samme situasjon, og det er vel fordi denne regjeringen ikke
drev valgkamp og lovte seg bort i Meråker.

Men denne regjeringen gjorde en masse ting
i valgkampen. Blant annet reiste Øystein Djupedal rundt
fra bedrift til bedrift over det ganske land og lovte
ganske bastant at avskrivningssatsene skulle bedres. Dette
hadde også regjeringen Stoltenberg
muligheter til, for dette lå jo i det opprinnelige budsjettet
fra Bondevik. Men det første regjeringen til Stoltenberg
gjør, er å gå bort fra dette.

Det er jo en budsjettprosess at man kan legge
en ny næringspolitikk. Her hadde regjeringen Stoltenberg
muligheter både i forhold til det som går
på avskrivningssatser, forskning og infrastruktur,
men mistet da sitt engasjement når det gjaldt å satse
på eksisterende næringsliv og trygge norske
arbeidsplasser. Nå er de altså i en situasjon
der de må reparere med friske, nye midler for å skape
omstilling, som de kaller det.

  Jeg registrerer at Fremskrittspartiet
snakker med litt forakt om de statlige virkemidlene som Regjeringen
nå setter inn f.eks. i Årdal eller i
Skien, ved bruk av ord som å vaske sin dårlige
samvittighet osv. Vel, det handler ikke om det. Det handler ikke
om å vaske noe som helst. Det det handler om, er å bidra
til at mennesker som nå føler utrygghet for jobben,
skal få jobb. Og så viser jeg til at vi har lyktes med
det mange andre steder nettopp med liknende
virkemidler, og derfor går vi inn med disse virkemidlene både i Årdal
og Skien og andre steder i Norge. Vi skal lykkes på disse
stedene, og vi skal kunne stå der om ett og to år og
se at her fikk vi til nye arbeidsplasser.

Det er riktig at vi ikke fulgte opp
forslaget om avskrivningsregler, og det er fordi vi mente at andre
ting var viktigere, f.eks. 0,5 milliarder kr ekstra til
samferdsel, så det blir mer til veier enn det Fremskrittspartiet
fikk til i sine budsjettforlik, mer penger til sjøfolk
for å følge opp det Fremskrittspartiet 

ikke

 fikk til i sine budsjettforlik,
og mer penger til bl.a. regional utvikling.

Så vi har satset, vi, på tiltak
som nå gir resultater. Hvordan det står til med
min samvittighet, er egentlig helt underordnet. Det avgjørende
er at de arbeidsledige får jobb og nye bedrifter skapes
ved hjelp av Regjeringens politikk.

 Dagfinn Høybråten – til
oppfølgingsspørsmål.

  Det er vel ikke helt underordnet
om landet har en statsminister som kan ha god samvittighet i forhold
til hva han sa og gav inntrykk av i valgkampen, og hva han faktisk
gjør i posisjon. Det synes i hvert fall jeg for min del
er ganske avgjørende.

Nå skjønner jeg at statsminister
Stoltenberg forsikrer oss om at han er enig med opposisjonsleder
Stoltenberg, og at han ikke tar opposisjonens kritikk
ad notam i forhold til at han gav et inntrykk i valgkampen som ikke
innfris nå.

Men det er jo andre enn opposisjonen
som mener dette. Arne Strand skrev i Dagsavisen
på søndag:

«Årdal-saken dreier
seg om et bygdesamfunns kamp for å overleve og om Aps industripolitiske
sjel. Saken dreier seg også om den
rødgrønne regjeringens troverdighet. Jeg har aldri
opplevd at en regjering har løpt fra valgløftene
slik denne regjeringen er i ferd med. Det nærmeste må være
president Bush den eldre som gikk til valg på slagordet «Read
my lips; no more taxes». Han økte
skattene – og tapte neste valg.»

Opplever statsministeren det slik at han har
et problem overfor opinionen og overfor sentrale kommentatorer, som
faktisk er sympatiserende med denne regjeringen?

 Først vil jeg komme med en stor og
viktig innrømmelse: Min samvittighet er viktig for meg
i hvert fall, og jeg har god samvittighet. Så i tillegg
til at Regjeringen fører en god politikk, er min samvittighet
god. Det henger faktisk sammen, i den forstand at vi gjør
det vi sa i valgkampen.

For det andre: Jeg leser hva f.eks. Arne
Strand skriver. Jeg er uenig med han. Jeg mener
at det vi nå gjør, nettopp er å videreføre
en veldig flott og fin tradisjon i Arbeiderpartiet, nemlig evnen
til å omstille, evnen til å skape nytt og evnen
til å bygge et partnerskap mellom marked og myndigheter, mellom
stat og bedrifter. Og det har vi lyktes med, med fantastiske resultater
veldig mange steder i Norge – i Kongsberg, Mo
i Rana, Sør-Varanger, det er mange av dem.

Jeg vil si det slik: Sånn sett er
jeg helt enig med Gro Harlem Brundtland, som hadde gode
statssekretærer i lange perioder. Jeg viderefører
den politikken og er stolt av det.

 Vi går videre til neste hovedspørsmål.

  Vi har etter hvert, også her
i dag, fått mange eksempler på at
vi har en regjering som sier én ting og gjør
noe annet. I en TV-debatt som Jens Stoltenberg og jeg
deltok i før valget, sa han at det ikke skulle
gis en krone i skattelette før det skinte av eldreomsorgen.
Man skal ha 10 000 nye hender inn i eldreomsorgen, men så kutter
altså Regjeringen, i sitt første budsjett,
i utdanningen av sykepleiere bare
fordi de utdannes ved private høyskoler.

I Aftenposten 19. juni 2005 sa arbeiderpartilederen
at en rød-grønn regjering ikke vil trekke
tilbake tillatelser som er gitt til å opprette friskoler.
Nå er det varslet at Regjeringen vil legge fram en hastelov
for å stanse allerede godkjente friskoler, også dem
som er godkjent på religiøst og pedagogisk grunnlag. Hele
40 skoler får nå beskjed om at staten har ombestemt
seg. Stoltenberg sier én ting, gjør
noe annet.

I spørretimen 9. november i fjor svarte
statsministeren slik på et spørsmål fra
meg om friskoler:

«Denne
regjeringen har bl.a. gjort det helt klart at en fortsatt ønsker å åpne
for, legge til rette for, skoler som har et alternativt pedagogisk eller
religiøst grunnlag.»

Gjennom hasteloven vil ingen nye religiøse eller
pedagogisk alternative skoler bli godkjent før tidligst
i 2008. Regjeringen sier én ting, gjør
noe annet.

I loven som legges fram, vil det etter
min mening bli gjort et riktig unntak for godkjente grendeskoler.
Men ut fra hva statsministeren tidligere har sagt, er det både
uforståelig og urimelig at Regjeringen ikke gir
det samme unntaket for skoler som er alternativer til de offentlige, enten
av religiøs eller pedagogisk art. Det var jo
nettopp de skolene statsministeren tidligere har gått
inn for å skjerme, både før,
under og etter valgkampen og i Soria Moria-erklæringen.

Spørsmålet er: Vil Regjeringen,
når den midlertidige loven legges fram, utvide unntaket
slik at også alternative skoler av religiøs eller
pedagogisk art fortsatt vil kunne godkjennes, slik at vi i hvert
fall på dette punkt kan se en regjering som lar handling
følge ord?

 Regjeringen gjør det den sa den skulle
gjøre i valgkampen, både når
det gjelder friskoler og når det gjelder eldreomsorg. Vi har
sørget for 5,7 milliarder kr ekstra til kommunene.
Det betyr en vesentlig styrking av eldreomsorgen i alle
landets kommuner sammenliknet med det som ville vært tilfellet med
det budsjettforslaget som kom fra regjeringen Bondevik. Det er altså en
dramatisk styrking av eldreomsorgen. Vi har fått flere
hender inn i eldreomsorgen, flere ansatte og en økt satsing,
fordi vi valgte fellesskap framfor skattelette. Det var et helt
tydelig budskap i valgkampen, og det står vi ved. Vi har ikke
gitt skattelettelser. Vi har tvert imot økt skattene både
i forhold til Bondevik-regjeringens forslag og i forhold til nivået
i 2005, fordi vi mener det er viktigere med eldreomsorg
enn lavere skatt for dem som har mye fra før av.

Når det gjelder friskoler, står
vi ved det vi sa i Soria Moria-erklæringen, nemlig at det
skal gis tillatelse til friskoler bygget på alternativ
pedagogikk og alternativt livssyn. Men for å klargjøre
de grensene, for å klargjøre
de reglene, har vi ment at vi trenger ett år med frys for å få på plass
en ny lov. Derfor har vi en midlertidig lov. Grunnen til det er
at vi er redd for en dramatisk privatisering, en kommersialisering
av skolene i Norge. Den forrige regjeringen godkjente
over 5 000 skoleplasser etter at den hadde tapt valget,
og la opp til en omfattende privatisering som vi har sett, bl.a.
i Sverige, fører til økte sosiale forskjeller.
Det vil vi unngå. Derfor stanset vi det og kommer med en
ny lov. Den loven vil inneholde bestemmelser som åpner
for skoler med alternativ pedagogikk og alternativt livssyn.

 Statsministeren snakker her forbi spørsmålet.
Spørsmålet gjaldt de skolene som har et alternativt
pedagogisk eller religiøst grunnlag som statsministeren
personlig har sagt at Regjeringen vil sikre. Det statsministeren
og Regjeringen nå forbereder, er en lov som vil sette denne retten
ut av kraft i et par år. Det er som å si at vi
er for menneskerettighetene, men de nærmeste par årene
vil vi ikke følge dem. Dette gjelder faktisk noen
grunnleggende menneskerettigheter i et demokrati. Det gjelder foreldreretten,
det gjelder retten til å velge en skole som er
alternativ til det offentlige.

Spørsmålet mitt, som jeg
gjentar til statsministeren, er: Vil man i den midlertidige loven
utvide unntaket for grendeskoler, som er vel og bra, til også å gjelde
de skoler som virkelig er alternativer til det offentlige tilbudet,
slik statsministeren har sagt her i stortingssalen og i valgkampen?

 Det som er situasjonen, er at de skolene som
har fått tillatelse og startet opp, får lov til å fortsette,
enten de nå har alternativt livssyn, alternativ pedagogikk eller
er det jeg vil kalle mer rene kommersielle private skoler. Alle
de får fortsette å drive. Det betyr bl.a. at den
usikkerheten elever som har startet på skolene, kunne føle
fordi de var redd for at man gjorde noe med skolene, er fjernet,
fordi skolene får lov til å fortsette.

Så sier vi at vi i forhold
til det store antallet private skoler, hvor det store flertallet ikke
har en alternativ pedagogikk eller et alternativt livssyn,
men som er rene konkurrerende private skoler i den videregående
skolen, setter vi nå en frys fordi vi skal ha en ny lov
som nettopp åpner for det Kristelig
Folkeparti og Arbeiderpartiet
har vært enige om tradisjonelt, nemlig at vi er imot en
privatisering av skoleverket, men for at vi skal ha et mangfold
ved å tillate skoler med alternativt livssyn og alternativ
pedagogikk. Den loven vil vi fremme i 2007, og da vil vi på nytt
kunne gi tillatelser til den type skoler.

 Presidenten vil her tillate tre oppfølgingsspørsmål – først
Harald T. Nesvik.

 En av de viktigste forutsetningene
for å at man skal få eldreomsorgen til å skinne – slik
statsministeren selv har uttrykt det – er at vi har fagfolk
på plass, nok personer som er utdannet til å ta de
jobbene som det er behov for i pleie- og omsorgssektoren. Da står
det ikke til troende når denne regjeringen bl.a.
sørget for å redusere bevilgningene til private
høyskoler, som også står for
utdannelse av sykepleiere. Da blir jo det litt underlig når
man sier at målsettingen er 10 000 nye årsverk.
Man snakker faktisk ikke om stillinger, men om 10 000
nye årsverk.

Spørsmålet mitt til statsministeren
er som følger: Hvordan skal man klare å få til
dette antallet årsverk når man samtidig
rammer private høyskoler som utdanner sykepleiere? Da vil
jo antallet nyutdannede gå ned! Er dette like
troverdig som når man i Soria Moria-erklæringen skriver
at man skal redusere egenandelene og holde dem på et lavt nivå,
samtidig som man innfører en ny egenandel
på fysioterapi på 50 kr, slik denne regjeringen
har gjort?

  For det første: Når det
gjelder egenandelene, reduserte vi dem i forhold til Bondevik-regjeringens
forslag. Vi reduserte taket fra 3 500 kr til 2 500 kr for det som
kalles tak II. Så det er faktisk slik at vi reduserte egenandelene
og forbedret budsjettforslaget på det punktet i forhold
til Bondevik-regjeringens forslag. Vi fikk ikke rettet
opp alt, men vi rettet opp mye.

Tilsvarende er det når det gjelder
eldreomsorgen. Det viktigste vi gjør
der, er å sørge for at de som skal betale for
eldreomsorgen, nemlig kommunene, får vesentlig mer penger.
Vi skal også se på muligheten for å styrke
utdanningskapasiteten. Det er noen mindre endringer
i budsjettet fra 2005 til 2006, men den viktigste
og store endringen er det som nå skjer i kommunene, og
som gjør dem i stand til å ansette flere, sørge
for flere årsverk i kommunene. Og med den forrige
regjeringens opplegg, med Høyres opplegg, hadde det vært
mange, mange færre ansatte i eldreomsorgen og et dårligere
tilbud til de eldre.

 Ine Marie Eriksen – til
oppfølgingsspørsmål.

 Statsministeren svarte ikke på hovedspørsmålet
fra Dagfinn Høybråten, men han svarte da Dagsavisen
spurte den 8. april 2005. Avisen skriver:

«Men
skolene som allerede er gitt tillatelse til å drive, og
de som sannsynligvis får tillatelse før valget
og et eventuelt regjeringsskifte, må Ap-lederen
finne seg i å leve med.»

Til det svarte han:

«Det
er mer komplisert, fordi loven setter begrensninger i forhold til å gi
bestemmelser tilbakevirkende kraft.»

Statsministeren gjentok dette da Aftenposten
spurte den 19. juni 2005:

«Ap.-lederen sier
at en rød-grønn regjering ikke vil trekke tilbake
tillatelse som er gitt.»

Jens Stoltenberg sa én ting
før valget og gjør det stikk motsatte så fort
han kommer i regjering. Forstår statsministeren at de skolene,
elevene, lærerne og ildsjelene bak de 40 skolene som nå har
fått startstopp, føler seg lurt? Hvordan er det
som nå skjer å forstå, sett i lys av
det statsministeren selv sa til Dagsavisen den 8. april 2005 og
til Aftenposten den 19. juni 2005?

  Jeg synes det var veldig velvalgte ord å si
at «det er mer komplisert», for det er det. Derfor
har vi i samråd med all vår juridiske kompetanse
kommet til følgende løsning: De som hadde fått
tillatelse og hadde startet opp, der elever og lærere hadde
basert seg på at dette var et tilbud som var i gang, får
lov til å fortsette. For de andre har vi ikke
sagt nei, men vi har sagt at der er det frys til vi har fått
den permanente loven på plass. Det betyr f.eks. for de
skolene som har alternativ pedagogikk og alternativt livssyn, at det
blir en utsettelse av oppstart. De som hadde fått
tillatelse og hadde startet opp, får drive videre. De som
hadde fått tillatelse og ikke hadde startet opp,
vil kunne få tillatelse når den nye loven er på plass.
Jeg synes det er helt i tråd med det som ble sagt i valgkampen,
nemlig at vi skal unngå privatisering, men vi skal si ja
til skoler med alternativ pedagogikk og alternativt livssyn. Og
det er nettopp det vi har praktisert på en klok,
forstandig og juridisk forsvarlig måte.

  Regjeringen og statsministeren vil være
forutsigbar på egen politikk. Den vil ramme kommersielle
skoler. Nå har høringsrunden om frysforslaget
vist at forslaget kan ramme flere enn dem som er beskrevet i høringsopplegget,
bl.a. kan skoler miste former for statlig utdanningsstøtte
mens reformeringen av friskoleloven og fagskoleloven pågår.
Dette gjelder kunstskoler og kulturorienterte skoler, som i samsvar
med tidligere forutsetninger gitt av Stortinget må søke
om godkjenning som enten friskole eller
fagskole. Eksempler på slike skoler
er Norsk Fotofagskole, Ålesund Kunstskole, Mølla
Kunstskole, Kunst- og designfagskolen, Einar Granums kunstskole.
Dette er skoler som ikke representerer noen
konkurranse for det offentlige skolesystemet.
De dekker et reelt behov, og mange bruker disse til etterutdanning
og som forberedende til videre kunsthøyskolestudier. De
står faktisk i en tradisjon fra Martin Tranmæl til
Ernst G. Mortensen. Kan statsministeren garantere at disse kunst-
og kulturskolene nå ikke rammes av Regjeringens
friskolelov, for det var neppe Regjeringens hensikt å ville
gjøre det? Og kan jeg få et klart svar på om
den garantien kan utstedes overfor disse ikke-kommersielle aktørene?

  For det første er det slik
at de som har fått tillatelse og har startet opp, får
lov til å fortsette med statlig støtte. For det
andre er det slik at vi ikke har sagt at de
andre får nei, men vi har sagt at vi trenger
en utsettelse på et års tid til vi får
lagt fram lovforslaget våren 2007. Da kan vi ta stilling
til og rydde opp i det som var problemet, nemlig at man her hadde
blandet sammen det jeg vil kalle skoler som bygger på alternativ
pedagogikk og alternativt livssyn, eventuelt kunstfagskoler
og andre, med skoler som bidrar til privatisering og kommersialisering
av det norske skoleverket. Jeg mener det er
viktig å bruke det ene året for nettopp å skape
et nytt, grundig lovverk som sikrer det vi er opptatt av, å unngå privatisering,
men ja til mangfold.

Så har vi en unntaksbestemmelse i
loven som kan brukes i helt spesielle tilfeller, og som spesielt
skal gjelde grendeskoler. Unntaksbestemmelsen skal vi bruke
nettopp for å unngå urimelige utslag
i året fram til vi får en ny lov på plass.
Så man prøver nå å skape et
større problem ut av noe som tross alt ikke
er et så stort problem. Altså: De skolene som
har fått tillatelse, får fortsette. Nye skoler vil
få tillatelse, men vi trenger ett års frys, og
det skal vi håndtere på en fleksibel måte.

 Vi går videre til neste hovedspørsmål.

 I valgkampen fikk vi stadig høre
fra Jens Stoltenberg at bare det ble et nytt
flertall i norsk politikk, så skulle vi få forutsigbarhet
og et entydig standpunkt fra en regjering med et klart flertall
bak seg. Etter 133 dager med regjeringsmakt er det to
ting som er åpenbare når det gjelder dagens flertallsstyre.
For det første er det et flertall av saker der regjeringspartiene
og Regjeringen lovet én ting og gjør noe annet.
Det viser denne spørretimen så langt, og det er bare å lese
dagens aviser. Det går på miljøpolitikk,
det handler om næringspolitikk, og det handler om utdannings-
og forskningspolitikk – for å ta tre områder
som er viktige for Venstre. Men det er også åpenbart
at det er et flertall av saker der regjeringspartiene er innbyrdes
uenige. Det er bare å ta et kjapt blikk på dagens
og gårsdagens aviser: Regjeringspartiene er internt uenige
om styring av selskaper hvor staten er en stor eier, etablering
av dørfabrikk i Årdal, stemmerettsalder
ved valg, vern av Trillemarka, lederløn-ninger, grønne
sertifikater og slamdumping i Oslofjorden. Og på toppen
av det hele ber altså SVs leder, finansministeren,
miljøbevegelsen legge press på egen regjering
for å få petroleumsfrie soner – stikk
i strid med det statsministerens parti mener.

Vi husker alle det berømte
pressestuntet på Huk i høst, der partilederne
fra de tre regjeringspartiene stod fram og påstod at her
skulle det handles – ikke forhandles. For mange
av oss er det åpenbart at det er det motsatte som skjer.

En kunne bruke følgende
sitat: Hvis det jeg har sagt, virker krystallklart for deg, må du
ha misforstått. Dette sitatet, fra den tidligere amerikanske
sentralbanksjefen Alan Greenspan, kunne like gjerne kommet
fra statsministeren i selverkjennelsens lys over flertallsregjeringens
manglende evne til å gjøre ord om til
handling. Misforstod velgerne Stoltenbergs krystallklare budskap
om nytt flertall?

 Svaret på det spørsmålet
er nei. Vi gikk til valg på noen viktige verdier
og noen viktige hovedsaker. Det ene var at vi ønsket
en politikk der vi sier ja til fellesskap, nei til skattelette.
Det har vi fulgt opp ved at vi nå bruker vesentlig mer av våre
samlede ressurser på å ruste opp skolen, på flere lærere,
på bedre undervisning, framfor lavere skatt til
dem som har mye fra før av, og ved at vi bruker vesentlig
mer på hender i eldreomsorgen, og på trygghet
og varme i fellesskapsordningene der, istedenfor å dele
ut penger til folk som ikke trenger det. Det er det store,
viktige veivalget ved dette valget. Her har vi fulgt opp og gjort
det vi sa, enten det dreier seg om eldreomsorg, skole eller
andre fellesskapsløsninger som f.eks. flere og
billigere barnehageplasser. Det er et stort og viktig valg. Jeg
tror velgerne har fått med seg den kursendringen, i forhold
til hva den forrige regjeringen stod for.

Det andre hovedbudskapet var at vi
skulle føre en politikk for sosial
rettferdighet. Derfor har vi for det første sørget
for at de som har mye, betaler mer inn til fellesskapet gjennom
kapital- og aksjebeskatning. Det andre vi har sørget
for, er at de som har lite, har fått mer gjennom bl.a. å reversere
de totalt usosiale kuttene i arbeidsløshetstrygden, som
den forrige regjeringen gjennomførte, øke
barnetillegget i flere trygdeordninger, og å styrke andre
ordninger for dem som har lite fra før av. Og
det tredje var at vi skulle føre en
politikk for å få arbeid til alle. Derfor har vi
lagt til rette for en mer aktiv næringspolitikk, både
med statlige virkemidler i forhold til enkeltnæringer,
som bl.a. maritime næringer/sjøfolkene,
og i forhold til f.eks. investeringer i samferdsel.

Så denne regjeringen gjør
det den sa i valgkampen. Vi er i ferd med å gjennomføre
en politikk for mer fellesskap, økt sosial
rettferdighet og mer satsing på arbeid for alle. Og det
er jeg faktisk veldig stolt av.

Så er det selvsagt slik at i en regjering
der det er tre partier, faktisk også når
det er en regjering med ett parti, er det debatt om saker – diskusjon
om ting. Den debatten bør vi la gå, vi bør
ha diskusjon. Så skal Regjeringen konkludere, og da er
konklusjonene meget klare.

 Det er åpenbart at en samlet opposisjon
ser noe som statsministeren ikke ser. Det er mye som tyder
på at det i hans egne rekker er folk som ser
noe han selv ikke ser. En kan bare lese
og følge med i mediene: Aviser de siste dagene domineres
av kritikk av en regjering som sa én ting, gjør
noe annet – en regjering som hadde en retorikk som er annerledes
enn det som synes å være politikken.

Det har blitt et poeng i denne spontanspørretimen
så langt at statsministeren selv sier at han
mente det samme som opposisjonsleder som det han mener
som statsminister. Det kanskje mest gjennomgående begrepet
har vært: Vi har lyktes etter 133 dager – uten å si
at det har vært en annen regjering før som nok
er mer del av dette store «vi»-et.

Det er, synes jeg, kanskje på tide
at opposisjonsleder Stoltenberg ikke opptrer
som statsminister i denne salen, og kanskje opptrer litt mindre
bråkjekt i en slik situasjon – eller?

  Når jeg bruker begrepet «vi
har lyktes», er det med henvisning til de store omstillingene
vi har lyktes med. Og da inkluderer jeg alle som har vært
med på de omstillingene. Det er ulike statsråder
og ulike regjeringer. Men det er i hvert fall slik at Arbeiderpartiet – og
i noen grad også jeg selv – har vært
aktiv deltaker i flere av de omstillingene. Det jeg prøver å si,
er at det var mye frustrasjon, mye usikkerhet og mye utrygghet i
Sør-Varanger, i Kirkenes, i Glomfjord, i Mo i Rana
og på Kongsberg da vi nedla tradisjonsrike bedrifter der.
Men i dag er det altså slik at vi kan vise til
at det er flere i arbeid, mer industrivirksomhet og nye, lønnsomme
arbeidsplasser i de samme områdene der vi nedla bedrifter
for 10, 20, 30 år siden – eller for ikke
så mange år siden. Det er da jeg sier
at vi har lyktes med omstillinger. I den grad Sponheim har vært
med på det, og det har han helt sikkert, skal han ha mye ære
for det …

 Jeg takker for det.

  ... og den deler vi gjerne med mange. Poenget
mitt er ikke i og for seg at noen skal ha ære.
Poenget er at vi har fått til den type omstilling,
og vi skal få til det både i Årdal,
i Skien og andre steder.

 Presidenten vil tillate tre oppfølgingsspørsmål – først
Siv Jensen.

  Så langt har denne spørretimen
vært litt uverdig. Vi har sett en statsminister som fremstår
med veldig mye billig retorikk og massevis av ord i stedet for å fremvise
løsninger og handlekraft.

Jeg registrerer at statsministeren i et tidligere
svar sa at denne regjeringen har gått til valg på verdier.
Jeg tror at veldig mange av velgerne oppfatter det slik at Regjeringen
har gått til valg på løfter, og at man
nå oppfatter det slik at det er et kjempesprik mellom
mange av de løftene man trodde Regjeringen ville innfri,
og det Regjeringen har latt være å gjøre.
Det skaper misnøye, og det fremstår i et grelt
lys.

På SVs landsstyremøte sist
gikk SV-lederen så langt som nærmest å be
opposisjonen ta ansvar i miljøpolitikken fordi SV i regjering ikke
er i stand til å gjøre det selv. I går
kom det et felles krav fra NHO og LO om at Regjeringen må begynne å vise
handlekraft fremfor passivitet i gasskraftpolitikken.
Listen er endeløs. Regjeringen er passiv. Da hjelper det
veldig lite å kun omgjøre dette til
at Regjeringen har gått til valg på verdier.

 Regjeringen og regjeringspartiene gikk til
valg både på verdier, løfter
og konkrete saker. For oss henger de tingene sammen. Vi har noen
verdier. Vi utformer konkrete saker på grunnlag av de verdiene,
og så går vi til velgerne og sier: Dette er våre
løfter før dette valget. For meg er det tre sider
av samme sak.

Vi gikk f.eks. til valg på billige
barnehageplasser. Barnehageprisene er satt ned. Vi gikk til valg
på flere ansatte i eldreomsorgen. Vi øker antall
ansatte i eldreomsorgen. Vi gikk til valg på økte
bevilgninger til skolene. Vi øker bevilgningene til skolene.
Og vi gikk til valg på at vi skulle bygge gasskraftverk.
Jeg gleder meg til å være den statsministeren
i Norge som klipper snora til det første store,
norske gasskraftverket, og det har jeg tenkt å gjøre rundt
2007. Da har vi ikke bare et gasskraftverk som
står der, men vi har også et svært
renseanlegg ved siden av som renser klimagassen CO

2

.
Begge deler er viktig. Vi trenger kraft for å holde kraftprisene nede
og levere kraft til norske husholdninger og norske
bedrifter. Så trenger vi å gjøre noe
med de store utslippene av klimagassen CO

2

 som bidrar
til å ødelegge klimaet på jorda. Fremskrittspartiet
er ikke opptatt av det siste, og det beklager jeg.

 Petter Løvik – til oppfølgingsspørsmål.

 Eg vil begynne der førre spørjar
slutta – med energispørsmål.

Store delar av Noreg, og spesielt
Nordvestlandet og Trøndelag, vil om få år
stå overfor ei stor energikrise. Og på dette området
gjekk ein del av Arbeidarpartiet sine politikarar svært
høgt på banen før valet og sa at blei
det eit raud-grønt fleirtal, så skulle ein i alle
fall vise handlekraft og få gjort noko
med dei problema vi står overfor.

No har vi masa på olje- og energiministeren både
med spørjetimespørsmål, med interpellasjonar
og på andre måtar. Han skuldar stort
sett på at dette burde tidlegare regjeringar ha gjort noko
med. Men det er no vi har moglegheiter til å gå inn
på ordningar med grøne sertifikat. Det er no det
ligg føre søknadar om å byggje
gasskraftverk på m.a. Tjeldbergodden. Korleis vil statsministeren
medverke politisk og økonomisk til å få realisert
gasskraftverk, som eg trur er den einaste løysinga, dersom
ein legg ekstra kostnadar i form av ekstra norske
avgifter på slike?

  Det er mange tiltak som må iverksettes
for å avbøte kraftmangelen i deler av Norge, og
spesielt i Midt-Norge. Det handler om tiltak for energisparing
for å dempe forbruksveksten, og det handler også,
selvfølgelig, om tiltak for å skaffe fram ny kraft.
Bl.a. derfor satser vi på alternativ energi, vindmøller
og bioenergi, men også på gasskraft.
Det er jo faktisk slik at det er vi som får i gang byggingen
av gasskraftverket på Kårstø, og det
var Stoltenberg I-regjeringen som gav tillatelse og konsesjon
til bygging av gasskraftverk i Midt-Norge, på Skogn. Det
er et veldig stort gasskraftverk, et kraft-/varmeverk som
har fått konsesjon. Og det vi egentlig da venter på,
er at de som har fått konsesjonen, skal iverksette
investeringsbeslutningen som de mente var nær forestående
da vi gav dem konsesjon. Så vi ser på alle
muligheter, fra gasskraftverk til vindmøller, til energisparing, til
bioenergi. Og vi kommer til å fremme tiltak som virker mye
mer stimulerende på det enn den avtalen vi kunne oppnådd
med Sverige gjennom grønne sertifikater.

 I denne spørjetimen har det i stor
grad på ein måte vorte sett fram klare
påstandar om at det ikkje er samsvar mellom
ord og handling, og at statsministeren retorisk sett godt svarar
på noko anna.

Eg vil ta nokre konkrete eksempel, og gje statsministeren
ei moglegheit til, for eg synest det er viktig
at folk opplever at ein er ærleg òg i dei politiske
svara.

Når det gjeld privatskular, hadde
dei med alternativ pedagogikk og dei med livssyn grunn til å tru
at ein skulle få to års utsetjing
ved det som vart sagt i valkampen? Det at ein kuttar i sjukepleiarutdanninga
ved nokre private høgskular – var det grunn til å tru
det ut frå det som vart sagt i valkampen? Er det slik at
når veldig mange analytikarar i mange aviser seier
det er forskjell på det statsministeren sa i valkampen,
og det dei hadde grunn til å tru på industristadene,
er det eit problem at han har uttrykt seg slik at det er
forståinga ute blant folk? Eg synest kanskje
at her er det grunn til å vere noko
meir audmjuk. Og no er eg veldig spent på om det kjem fram
i svaret.

  Nå skal jeg være
ydmyk – og da skal jeg si at det er helt sikkert ting jeg
kunne formulert mer presist, mer klart, tatt klare forbehold om
osv. gjennom et langt politisk liv, også under
valgkampen. Men når det f.eks. gjelder Skien eller Årdal,
så vet jeg jo at jeg var i debatter der jeg måtte
forklare at jeg ikke garanterte for arbeidsplassene f.eks.
i Skien. Jeg var i en lang debatt i NRK Sogn og Fjordane, husker jeg,
der jeg nettopp ble kritisert for at jeg ikke
ville instruere. For jeg sa jo nettopp der at staten har
brukt eiermakt, dvs. den har ikke brukt eiermakt, men
den har brukt myndighetsmakt til å pålegge Hydro å stenge
disse ovnene. Og det er jo litt rart om staten gjennom Miljøverndepartementet
den ene dagen sier at de skal stenge disse ovnene, og
den andre dagen snur seg rundt og sier at de
skal åpne disse ovnene. Det sa jeg i en debatt i NRK, og
derfor har jeg god samvittighet når jeg sier
at vi aldri har snakket om å instruere. Men det
vi har snakket om, er å omstille, slik at vi får
nye arbeidsplasser i Årdal.

Ja – generelt er det helt sikkert
ting jeg kunne gjort bedre, men jeg har også tatt
viktige forbehold i debattene under valgkampen.

 Vi går videre til neste hovedspørsmål.

  Strømprisen har steget jevnt og trutt
i det siste og er nå nesten dobbelt så høy
som den var i fjor på samme tid. I enkelte deler av landet
frykter energiministeren også at det vil bli
kraftkrise i løpet av få år. Ja, vi snakker
om kraftkrise i energinasjonen Norge. Situasjonen ble
faktisk omtalt i Wall Street Journal på mandag.
Dette tyder på at det er viktig å få på plass
tiltak som øker kraftproduksjonen i Norge, og ordningen
med grønne sertifikater var noe som alle var
enige om. I hele forrige periode
etterlyste den rød-grønne koalisjonen grønne
sertifikater. Fremskrittspartiet har
etterlyst det, og miljøvernbevegelsen, kraftbransjen,
energiselskapene og næringsorganisasjonene har etterlyst
det. Det ville vært et veldig viktig bidrag for å få på plass økt
produksjon av fornybar energi i Norge.

Etter valget var derimot den rød-grønne
regjeringen veldig taus. Opposisjonen våget å banke
på døren, men det eneste den fant, var tåke.
På mandag kunne vi riktignok se energiministerens tåkelys.
På trygg avstand parkerte han, og uten særlig
begrunnelse fortalte han at ordningen blir det ikke noe
av. En flertallsregjering har altså klart det kunststykket å skrinlegge
en ordning som alle ønsket. Viktige energiprosjekter
over hele landet skrinlegges nå. I Dagsavisen
i dag kan vi lese at milliardinvesteringer blir lagt på is.
Man har vært klar med mange prosjekter for småkraftverk
over hele landet som nå blir lagt i skuffen.
Dette ville vært viktige bidrag nettopp for å unngå denne
energikrisen som energiministeren advarer mot. Og da er det oppsiktsvekkende
at Regjeringen ikke gjør noen ting.

I dagens Dagbladet kan man lese at
360 arbeidsplasser står i fare for å gå tapt
på Södra Cell Tofte. Dette er direkte konsekvenser
av Regjeringens vedtak, sier ledelsen. Vi får
en forringet konkurransesituasjon
i forhold til Sverige og mangler forutsigbarhet.

Har statsministeren noen nye verktøy
som kan berolige ledelsen og ansatte på Södra
Cell Tofte og de mange hundre, om ikke tusen, prosjekter
rundt om i landet som nå står i fare
for ikke å bli realisert på grunn av
at grønne sertifikater ikke innføres?

 Regjeringen er for grønne sertifikater.
Regjeringen har søkt å få til en avtale
med Sverige om bruk av grønne sertifikater, men
Regjeringen er ikke for grønne sertifikater for
enhver pris, hvis det på en urimelig måte både
går ut over satsingen på fornybar energi i Norge
og går ut over norske forbrukere i form av urimelig høye
påslag i strømprisen. Det jeg er helt sikker på,
er at vi kommer til å legge fram forslag om bl.a. direkte
statlig tilskudd til vindmøller, til bioenergi
og til småkraftverk. Det kommer til å gi vesentlig større
gevinst for miljøet enn det forslaget om grønne
sertifikater som vi kunne ha blitt enige med Sverige om.
Det skyldes at fordelen med grønne sertifikater er at det
er en markedsbasert ordning. Ulempen er at når vi gjør
det samme i Sverige og i Norge, hvis man tenker seg at
vi f.eks. hadde lik forpliktelse begge to, ville norske
forbrukere ha betalt omtrent dobbelt så mye som svenske
forbrukere. Vi ville ha finansiert mye ny investering i Sverige
og lite ny investering i Norge, fordi avtalen var for
ubalansert.

Det som er poenget, er at vi ønsker å bruke
mer penger på fornybar energi i Norge. Mindre
av de pengene skal gå til å finansiere
investeringsprosjekter i Sverige. Da kan vi få mer miljø for
mindre økning i strømprisen.

Det rare er at det Fremskrittspartiet
går inn for, er en vesentlig økning i strømprisen,
uten påviselig miljøeffekt i Norge. De går
inn for at vi skal undertegne en avtale med Sverige som
helt åpenbart er ubalansert. Vi er opptatt både
av miljø og av at strømprisen ikke
blir for høy. Derfor avviser vi forslaget fra Fremskrittspartiet
om å øke strømprisen i Norge
for å finansiere investeringer i Sverige.
Det er dårlig miljøpolitikk. Det er dårlig
næringspolitikk. Det er dårlig forbrukerpolitikk.

  Jeg takker for svaret, men det var jo ikke
noe svar. Det var en oppramsing av selvfølgeligheter, og
så var det en del påstander som var helt ubegrunnede.

Hvis Regjeringen ønsker
lavere strømpris, kan de støtte Fremskrittspartiets
forslag om å redusere elavgiften nå når
strømprisen er høy.

Alle partier på Stortinget ønsker
grønne sertifikater, fordi det ville gi mer fornybar energi
til en billigst mulig penge. Dette var til og med SV enig i. Men
nå ønsker Regjeringen altså at
Stortinget isteden skal bevilge subsidier over statsbudsjettet. Også SV
var enig i at det var en dårlig miljøpolitikk
og en dårlig energipolitikk. Istedenfor å fylle
verktøykassen med nye, gode verktøy,
fyller en den altså med de gamle, rustne verktøyene
som alle ønsket å hive vekk.

Jeg har også merket meg
at energiminister Enoksen har påstått at dette
vil være en dårlig avtale. Det er mulig
at Regjeringen er dårlig til å forhandle med svenskene,
men svenskene fryktet jo en avtale med Norge – nettopp
fordi de fryktet at investeringene vil bli gjort i Norge, i norske småkraftverk.
Men vi kjenner jo uenigheten internt i Regjeringen om hvorvidt småkraftverk
er bra eller dårlig.

I Finansavisen i dag er det gode
begrunnelser som viser at det som statsministeren nå påstår, ikke
kan stemme. Derfor spør jeg statsministeren: Kan vi i hvert
fall forvente å få en dokumentasjon på det
som statsministeren nå påstår, at et
grønt sertifikat-marked vil gi høyere strømpriser
i Norge?

 Først: Vi ønsker
grønne sertifikater, men ikke dårlige
grønne sertifikater. Vi oppnådde ikke
en god avtale med Sverige. Derfor sa vi nei til avtalen. Derfor
skal vi isteden bruke pengene på målrettede
tiltak i Norge.

For det andre: Poenget med grønne
sertifikater er å øke strømprisen. Hvis
representanten ikke har forstått det, må vi
tenke oss om. Poenget her er at grønne sertifikater er
et påslag i strømprisen. Det er jo derfor vi utsteder.
Først må vi betale 25 øre for strømmen,
og så må vi betale f.eks. 15 øre for
grønne sertifikater. Det blir 40 øre. Poenget
er at da er det et påslag, og det påslaget går
til produsentene av vindmøller, av bioenergi
osv. Det er fint, men det er fint om det da går til produsentene
av vindmøller og av bioenergi i Norge, ikke
i Sverige. Da må forholdet mellom den svenske
forpliktelsen og den norske forpliktelsen være
rimelig. Det svenske forslaget var etter vår
vurdering urimelig. Norske forbrukere ville ha betalt
dobbelt så mye som svenske forbrukere hvis vi
hadde hatt lik forpliktelse, for det er omtrent dobbelt så mange
husholdninger i Sverige som i Norge. Det er det opplegget
vi avviste. Det ville ha ført til en urimelig økning
i norske strømpriser og liten miljøgevinst.

Vi kommer til å få større
miljøgevinst med lavere strømpriser enn det Fremskrittspartiets
forslag ville ha gitt. Det er det Arbeiderpartiet
og de to andre regjeringspartiene går inn for.

 Det blir to oppfølgingsspørsmål – først Trond
Helleland.

  Saken om grønne sertifikater er nok
et eksempel på snuoperasjon
og løftebrudd. Ved Södra Cell Tofte, som ligger
i Hurum i Norge, står 360 arbeidsplasser i fare.

21. februar, for en uke siden, besøkte
olje- og energiminister Odd Roger Enoksen Lier. Etter
en orientering om bedriften Södra Cells ønske
om likebehandling med bedrifter i Sverige uttalte statsråden
til Drammens Tidende 22. februar:

«Nyttig,
men kjent stoff. Argumentene for elsertifikater ble forsterket.»

Opposisjonen vil statsministeren ikke
lytte til, men hva med hans egne? Lederen for Hurum Arbeiderparti sier
i dagens Drammens Tidende:

«(...) hele
grasrota i Arbeidspartiet her i Hurum er i sjokk.»

«Vi drev valgkamp for den sittende
regjeringen og føler dette som et klart løftebrudd.»

Stortingspresident Jagland uttalte til Aftenposten:

«Dette
kan i verste fall føre til verre rammebetingelser
for deler av norsk industri. Med tanke på valgkampløftene
så er jo det mildt sagt spesielt.»

Det er spesielt. Når vil Stortinget
få seg forelagt dokumentasjon på hvorfor Regjeringen
så kraftig har brutt sitt løfte om grønne
elsertifikater?

  I Soria Moria-erklæringen gikk vi
inn for grønne sertifikater. Regjeringen har gått
inn for grønne sertifikater. Men vi sa også tydelig
i Soria Moria-erklæringen at hvis vi ikke får gjennomført
dette etter forutsetningene, vil vi komme med andre
virkemidler. Det vil Regjeringen gjøre.

Vi vil ikke gå inn for enhver
avtale med Sverige. Den avtalen vi kunne ha oppnådd med
Sverige, ville ha vært dårlig for norske
forbrukere og for miljøet. Den ville ha gitt oss mindre
miljøgevinst enn vårt alternativ, som vi kommer
til å legge fram om ikke så veldig lenge.
Det handler om å gi direkte støtte.

Når det gjelder Södra Cell,
er det slik at grønne sertifikater utstedes for ny fornybar
energi. Det høringsforslaget den forrige regjeringen
sendte ut, satte skjæringsdatoen til 1. januar 2004. Anlegget
til Södra Cell er bygget før det. Södra
Cell ville ikke ha fått en krone, ikke
et øre, med Bondevik-regjeringens forslag om grønne
sertifikater. Det er litt pussig å høre
at grønne sertifikater vil være avgjørende
for Södra Cell, når forslaget fra Bondevik-regjeringen ikke
ville ha gitt dem noe som helst. Det vi kan tilby dem, er direkte
statlig støtte til biokraftanlegg. Det fikk de med det
forrige regimet, og de kommer til å få det
med vårt regime. Grønne sertifikater ville ikke
ha gitt Södra Cell noe som helst.

 Gunnar Kvassheim – til oppfølgingsspørsmål.

 Statsministeren sa at han gledet seg til å åpne
gasskraftverk på Kårstø, med renseanlegg,
i 2007. Jeg kan opplyse statsministeren om at
det tidligste et renseanlegg kan stå klart, er i 2009, antakelig
om høsten. Da har vi høyst sannsynlig
en annen statsminister.

Så et spørsmål – skjønt
jeg har ikke noen illusjon om at jeg vil være
den første i dag som får et klart svar.
Men jeg prøver meg likevel.

Avtalen om grønne sertifikater havarerte – angivelig
på grunn av kostnader. Jeg tror det skyldtes indre
uenighet i Regjeringen og et for lavt ambisjonsnivå. Ulike
aviser har prøvd å få innsyn i dokumentasjonen
bak dette, i de regnestykkene som viser at dette blir for dyrt.
Et enstemmig Storting har sagt at de ønsker grønne
sertifikater. Kan statsministeren bekrefte at Stortinget vil få innsyn
i dette regnestykket og i det ambisjonsnivået som Regjeringen gikk
inn i forhandlinger med svenskene på, som altså førte
til at denne unike muligheten for å skape en offensiv forening
av energi havarerte?

 Jeg gjentar: Vi er 

for

 grønne
sertifikater. Vi har forhandlet om grønne sertifikater,
men det tilbudet vi fikk fra Sverige, var etter vår
vurdering altfor dårlig, både for miljøet – det blir
mindre vindkraft, mindre miljøvennlig
energi i Norge med det opplegget enn uten – og
for norske forbrukere, for man ser for seg omtrent lik
betalingsforpliktelse. Det er omtrent dobbelt så mange
svensker som nordmenn. Det betyr omtrent dobbelt så høyt
prispåslag for norske husholdninger som for svenske
husholdninger. Jeg kan godt skrive ned det regnestykket, men det
er et forholdsvis enkelt regnestykke.

Vi skal gi dokumentasjon. Det vi ikke
kan gjøre, er å gå inn i alle
detaljene som gjelder forhandlinger
med en annen stat. Men jeg kan i hvert fall dokumentere at et opplegg
som hadde innebåret noe i nærheten av lik betalingsforpliktelse,
hadde vært et urimelig opplegg både
for Norge, for miljøet og for norske
husholdninger.

Vi kommer til å legge fram andre
forslag, som kommer til å gi mer miljøvennlig
energi enn det forslaget det ser ut til at representanten Kvassheim
går inn for. Problemet er at i høringsforslagene
fra Bondevik-regjeringen stod det ikke ett eneste tall,
så vi vet strengt tatt ikke hva Bondevik-regjeringen
var for. De torde ikke å tallfeste dette, for da
ville man lett ha sett problemene som er forbundet med disse grønne
sertifikatene.

 Vi går til siste hovedspørsmål.

  Når statsministeren i dag virker
litt presset, tror jeg at han må huske på at Stortinget
hadde en spontanspørretime for to uker siden med næringsministeren,
hvor Stortinget i en hel time prøvde å få svar
på følgende enkle spørsmål:
Hva er de nye virkemidlene i næringspolitikken? Hvor er
de nye verktøyene? Vi fikk ikke noe svar. Statsministerens
gjennomgang i dag har heller ikke gitt noen
nye svar. Jeg er enig med Sponheim, som sa tidligere i dag at statsministerens
første innlegg om næringspolitikken
kunne ha vært holdt av hvem som helst i en hvilken som
helst regjering. Jeg kunne godt ha holdt det som finansminister
for Høyre, og jeg tror enhver annen i den regjeringen også kunne
ha holdt det samme innlegget. Da er det ingen nye virkemidler ute
og går.

Så til dette med entydighet, som det også ble
lovet i valgkampen. Statsministeren må ha meg unnskyldt,
men grunnen til at vi spør ham, er faktisk at vi oppnår
veldig forskjellige svar når vi spør Regjeringen.
Når det f.eks. dreier seg om Meråker, sier
statsministeren at de selvfølgelig skal være
med når det gjelder å bli vurdert for å få støtte
som et ensidig industristed, mens næringsministeren uttalte
12. januar, altså i år – med andre
ord etter valgkampen – at «det som nå skjer
i Meråker, er ikke en jobb verken for meg eller
for andre i regjeringen». Da er det ikke
så rart at vi synes dette spriker litt. Eller
se på dagens aviser – for regjeringspartiene varslet
i valgkampen også en ny eierskapspolitikk – hvor
næringsministeren uttaler at det ikke skal skapes
nye spesielle, politiske restriksjoner
for lederlønningene i statsbedrifter, mens finansministeren
for et par dager siden sa at det skal komme nye slike lederlønnsreguleringer.
Det var et langt intervju, hvor hun også uttalte
seg som om det ikke fantes regler for lederlønninger
i staten. Jo, slike regler finnes. De ble skapt av Stoltenberg
I-regjeringen, og de ble videreført av Bondevik
II-regjeringen, så de fins. Men finansministeren uttalte
seg som om dette er en ny oppfinnelse.

Kan statsministeren nå rydde opp,
i hvert fall i forhold til to av sine statsråder,
og bare svare på dette avgrensede spørsmål,
altså om styring av statsbedrifter og om lederlønningene
i statsbedriftene.

  For det første er det slik
at det 

er

 en ny næringspolitikk
som nå føres, både fordi det føres
en mye mer aktiv næringspolitikk og fordi vi gjør
det vi sa i valgkampen, nemlig at vi skulle styrke de statlige virkemidlene.
Den samlede statlige innsatsen er økt. Det er noen
omprioriteringer, men de samlede rammene er økt, både
på Næringsdepartementets budsjett og
på Kommunaldepartementets budsjett til regional
næringsutvikling og til regional omstilling. Økningene
er 120 mill. kr bare på Kommunaldepartementets
budsjett og 70 mill. kr på Næringsdepartementets
budsjett, noe som bl.a. gir oss mulighet til å gjeninnføre
ordningene for sjøfolk som Høyre var
for i opposisjon, men mot i posisjon. Det er riktig at det er noen
kutt. Men påplusningene er mye større enn kuttene,
slik at den samlede innsatsen både på Næringsdepartementets
og Kommunaldepartementets områder er
påplusninger og en mer aktiv næringspolitikk.

Vi har også vist aktivt
eierskap, både når det gjelder det ansvaret
vi tar i forhold til BaneTele for å sørge for
at de får en industriell partner, i forhold til Nammo,
hvor staten har kjøpt seg opp, og i forhold til f.eks.
utbyttepolitikken i enkelte statlige selskaper. Vi har investert
en halv milliard ekstra i veier og samferdsel, bl.a. fordi
vi mener det også er et viktig næringspolitisk
tiltak. Så har vi gått inn mye mer aktivt på de
områdene som er utsatt, som Årdal og Skien, med
pakker og tiltak. Det er faktisk litt uklart for meg hva Høyre
mener om det, for den ene dagen sier Høyre
at de er like mye for Årdal-pakken som Arbeiderpartiet
var i 2003, og den andre dagen gjør de nærmest narr
av at vi har en pakke til Årdal.

Når det gjelder lønnspolitikken:
Ja, vi har retningslinjer. Ja, vi er beredt til å gå igjennom
dem på nytt og se på om vi kan gjøre
noe med dem. Og mer enn det: Vi vurderer også i
Regjeringen – i tråd med hva vi sa i opposisjon – retningslinjer
for fastsettelse av lederlønninger også i
private selskaper. Vi vil se på hvordan lov om allmennaksjeselskaper
kan skjerpes slik at generalforsamlingen får mer direkte
beslutningsmyndighet over lederlønninger, eller
  – kanskje viktigere enn lederlønninger – over
opsjoner og aksjebaserte avlønningssystemer, som er helt
urimelige i mange selskaper.

 Jeg skjønner godt at man også må gå inn
i private selskaper, for én av de bedriftene man omtaler – Hydro – er
jo et privat selskap. Statens eierinteresser er i mindretall, så det
må man selvfølgelig gjøre. Så får
statsministeren ved en annen anledning redegjøre for hvordan
han tror at dette vil stimulere bedriftsetableringer i Norge.

Det er ikke riktig det som statsministeren
nå sier, at den samlede rammen for næringspolitikken
er økt. Den er redusert. Man reduserte forskningstøtten
med ca. 100 mill. kr – 95 mill. kr for å være
eksakt – og man endret den forrige regjeringens økte
avskrivningssatser, med en verdi for bedriftene av 1,7 milliarder
kr. Det er et langt høyere beløp enn det statsministeren
nå opererte med.

Det er ingen ny næringspolitikk, for
man har ikke presentert noen nye verktøy.
Statsministeren har nå snart brukt en time på en
nostalgisk, historisk gjennomgang av alle ensidige industristeder,
hvordan de opp gjennom årene har vært reddet og
faktisk videreutviklet, og hvor man har fått gode
resultater. Jeg er enig i det. Høyre har vært med
på alt dette. Jeg satt åtte–ti år
i industrikomiteen
på Stortinget før statsministeren kom på Stortinget,
og var med på å støtte dette. Den karikatur
statsministeren gir av Høyre, hører intet sted
hjemme, for å si det slik.

 Mitt poeng var at det var litt uklart hva som
var den forrige regjeringens næringspolitikk,
fordi man hadde en retorikk og en politikk der man bygde ned de
statlige virkemidlene gjennom lang tid. Så i august 2005
bestemte næringsministeren seg for å endre
retorikk og være tilhenger av virkemidler, som
de statlige virkemidlene Innovasjon Norge og SIVA, som
man hadde kuttet gjennom mange år.

Men det avgjørende er tross alt ikke
hva Høyre har måttet mene
om ulike ting gjennom ulike tider. Det avgjørende er at
det nå føres en politikk der vi satser både
på den store næringspolitikken – på rammevilkår,
på samferdsel, på forskning, på innovasjon,
på nyetableringer – og på den mer målrettede
næringspolitikken, som sikter seg inn mot de samfunnene
som 

har

 omstillingsproblemer. Jeg kan
gjerne også dele æren med
Høyre, jeg, for omstillingen i Sør-Varanger, i
Mo i Rana, i Glomfjord og andre steder. Jeg tror ikke
det avgjørende for alle dem som bor på disse
stedene, akkurat er hvilke politikere som har mest ære.
Det avgjørende er at vi skal lykkes på nytt – i Årdal,
i Skien og andre steder – med vellykkede omstillinger,
som vi har mange gode eksempler på i
Norge.

 Det blir to oppfølgingsspørsmål – først Siv
Jensen.

 Jeg må litt tilbake til runden om
grønne sertifikater.

Statsministeren kom i skade for å si
at han godt kunne skrive ned regnestykkene, selv om de var veldig
enkle å forstå. Han gav nærmest inntrykk
av at vi i opposisjonen rett og slett var litt for dumme til å klare å forstå det
Regjeringen hadde gjort, eller ikke hadde gjort
i sakens anledning. Det er en alvorlig påstand, og jeg
synes det er å ødelegge litt av alvoret knyttet
til utfordringen rundt de grønne sertifikater, i en situasjon
som er ganske unik, nemlig der både
miljøbevegelsen, næringslivet, bransjeorganisasjonene
og et samlet storting har vært enige om ambisjonsnivået.

Spørsmålene blir da: Har
statsministeren hatt noe engasjement i dette spørsmålet
i det hele tatt? Har statsministeren tatt seg bryet med å ta
kontakt med den svenske statsministeren, for å se
om det hadde vært mulig å få på plass
en avtale som ville vært både i Norges og i Sveriges interesse? Eller
er det slik at det samarbeidet som statsministeren
inviterte Stortinget til, ikke lenger er verdt noe, og
at han derved heller ikke vil gi oss innsyn i de bakenforliggende
forhandlingene om noe så viktig som dette spørsmålet?

 Det er et samlet storting som har ønsket
seg grønne sertifikater, og det står også i
Soria Moria-erklæringen. Men et samlet storting har 

ikke

 sagt noe når det gjelder
ambisjonsnivået, eller når det gjelder
omfanget av betalingsforpliktelsene og derved om påslaget
på strømprisen. Derfor er det ikke mulig å være
helt sikker på hva Stortinget – verken hva Arbeiderpartiet
i Stortinget eller hva andre partier
i Stortinget – har ment, fordi man ikke har ønsket å tallfeste
dette. Og det er når tallfestingen skal skje, at vi faktisk
ser hvor mye strømprisen skal øke, og vi ser hvordan
fordelingen vil skje når det gjelder investeringer i Norge
og investeringer i Sverige. Så jeg gjentar: Vi er 

for

 grønne sertifikater, vi har
jobbet for grønne sertifikater, men vi mener
at når det gjelder de tallene vi diskuterte med Sverige, var
forskjellene for store. Derfor satser vi isteden på andre virkemidler,
som lavere strømpris og bedre miljø i
Norge.

Ja, jeg har engasjert meg i saken. Det er noen
regnestykker som er veldig enkle, andre er veldig kompliserte. Vi
skal søke å bidra til mest mulig klarhet
i både de kompliserte og de enkle regnestykkene,
og de baserer seg selvsagt på kompliserte forutsetninger.

Ja, jeg har snakket med Göran Persson,
fordi vi ønsket å få til grønne
sertifikater. Og det er full enighet om det i Regjeringen. Men vi
er ikke interessert i et
system for grønne sertifikater som fører til en
urimelig økning i strømprisene. Og det er pussig å høre
fra Fremskrittspartiet at jeg har
vært villig til å øke strømprisen
for 

lite

. For det er det de egentlig
ber om, at jeg skal gå til Göran Persson og si:
Jeg vil gjerne øke strømprisene mye i Norge
og gi pengene til svenske forbrukere. Det synes jeg er
rart.

 President! Til en åpenbar misforståelse!

 Det gis ikke anledning til å ta
ordet til åpenbare misforståelser i den muntlige
spørretimen.

Ingebrigt S. Sørfonn – til
oppfølgingsspørsmål.

  Hovudinntrykket i denne spontanspørjetimen
er ei regjering som seier éin ting og gjer noko
anna. Men når det berre går få dagar
frå tidspunktet då finansministeren krev lønsmoderasjon
for statlege toppleiarar, til dette vert tilbakevist av næringsministeren,
gjev det faktisk inntrykk av ei regjering som seier noko,
og som seier noko anna.

Dette er forvirrande for oss politikarar – det
kan vi nok leva med – men dette er òg
forvirrande for næringslivet, spesielt for dei
bedriftene der staten er inne som eigar. Ser statsministeren
at ein slik dobbeltkommunikasjon er ein veldig dårleg eigarskapspolitikk?
Dette framstår iallfall som ei merkeleg konkretisering
av ein aktiv næringspolitikk.

  La meg gjøre det helt klart at hele
regjeringen – alle statsrådene, alle
statssekretærene, alle rådgiverne og alle
andre i regjeringspartiene – mener

1.	at ledere i statlige bedrifter bør vise
moderasjon

2.	at vi bør ha regningslinjer som sikrer det

3.	at de retningslinjene vi har, skal vi gå gjennom,
for å se på om de bør skjerpes

4.	at vi ikke bare skal være
opptatt av lønnsmoderasjon
i statlige bedrifter, men at vi også skal være
opptatt av det i private bedrifter – enten de er private
i betydningen Hydro, altså statlig medeierskap, eller
de er helprivate

Derfor går vi gjennom lov om allmennaksjeselskaper, for å se
på mulighetene for – mer enn det, faktisk, vi
arbeider med forslag til – hvordan vi kan pålegge
at generalforsamlingen skal fastsette retningslinjer for godtgjørelse
til toppledere. Og da tenker jeg ikke bare på lønn,
for det er ikke lønn som er hovedutfordringen,
men på de aksjebaserte avlønningssystemene, de
såkalte opsjonene. Dem må vi gjøre noe
med. Hele regjeringen mener at det må vi
gjøre noe med, og hele regjeringen kommer til å fremme
forslag om det. Da kan vi her i Stortinget diskutere gode
ordninger for styring, samfunnsmessig styring, sosial
utjevning og moderasjon i alle norske selskaper.

 Dermed er tiden for den muntlige spørretimen
omme, og vi går over til den ordinære spørretimen.





                    
                    
                    

 Det blir en rekke endringer i den oppsatte
spørsmålslisten, og presidenten viser i den sammenheng
til den oversikt som er omdelt på representantenes plasser
i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Per-Kristian Foss til statsministeren, vil bli besvart av nærings-
og handelsministeren.

Spørsmål 4, fra representanten Anne
Margrethe Larsen til utviklingsministeren, vil
bli besvart av miljøvernministeren på vegne av
utviklingsministeren, som er bortreist.

Spørsmål 7, fra representanten
Kenneth Svendsen til samferdselsministeren, vil bli tatt opp av
representanten Jan Arild Ellingsen.

Spørsmål 19, fra representanten
Morten Høglund til arbeids- og inkluderingsministeren,
vil bli besvart av helse- og omsorgsministeren på vegne
av arbeids- og inkluderingsministeren, som er bortreist.

Spørsmålene 20 og 21, fra
henholdsvis representantene Åse Gunhild Woie Duesund og
André N. Skjelstad til arbeids- og inkluderingsministeren,
utsettes til neste spørretime, da statsråden er
bortreist.

Spørsmål 22, fra representanten
Trine Skei Grande til barne- og likestillingsministeren, utsettes
til neste spørretime, da statsråden er bortreist.

Spørsmål 23, fra representanten
Hans Olav Syversen til kultur- og kirkeministeren, vil bli tatt
opp av representanten Aud Kvalbein.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 27


    
        

Spørsmål 28


    
        

Spørsmål 29


    



                    

 Dette spørsmålet, fra Per-Kristian
Foss til statsministeren, vil bli besvart av nærings- og
handelsministeren.

  Mitt spørsmål, som da vil
gå til nærings- og handelsministeren, er:

«Representanter for Regjeringen og
regjeringspartiene har tatt til orde for at styrene i bedrifter
der staten er eier, bør lytte til «signaler» fra
Regjeringen.

Mener statsråden at Stortingets og
Riksrevisjonens kontroll av statlige eierskap kan ivaretas
tilfredsstillende ved denne form for kommunikasjon?»

  La meg først av alt understreke at
det er den statsråden som har det konstitusjonelle ansvaret
for forvaltningen av statens eierskap i det enkelte selskap, og
hun eller han alene, som er ansvarlig
for dialogen med selskapet og dets styre på vegne av staten
som eier.

Det er videre slik at staten som aksjonær bare
deltar i beslutninger gjennom formelle vedtak som skjer på generalforsamlingen
og foretaksmøter. Riksrevisjonen mottar protokoll fra generalforsamlinger
og foretaksmøter og statsrådens beretning for
eierskapsforvaltningen for de enkelte selskap.

For saker som ikke behandles i selskapenes øverste
organ, ligger ansvaret for beslutninger hos styret. Det er ikke
tidligere praksis for, og vil heller ikke bli det under denne
regjeringen, at en statsråd gir «styringssignaler» som
griper inn i ansvaret for enkeltbeslutninger som ligger hos styret.
I heleide selskaper får Riksrevisjonen
tilsendt styreprotokollene, og kan således følge
styrenes arbeid.

Som et ledd i oppfølgingen av eierskapet
holdes det regelmessig møter med de selskapene hvor staten
er eier. Det kan dreie seg om gjennomgang av den økonomiske utviklingen eller
orientering om strategiske spørsmål knyttet til
selskapene. Slike møter er på linje med hva som er
vanlig mellom selskapene og større eiere. Denne
kontakten håndteres innenfor rammene
som er gitt i selskaps- og verdipapirlovgivningen, ikke
minst hva gjelder hensynet til likebehandling av aksjonærer.
Statsråden eller departementet gir i slike møter ikke
signaler som går utover de fullmakter som er gitt av Stortinget, eller
er i konflikt med kompetansefordelingen i aksjelovgivningen eller
allment aksepterte prinsipper for eierstyring.

Rammene for god eierstyring er ikke
til hinder for at staten, som enhver annen aksjonær, i
møter kan fremme synspunkter i tilknytning til selskapets
alminnelige virksomhet. Det er klokt av styrer, og også i
samsvar med gode eierstyringsprinsipper, å lytte
til argumenter og synspunkter som framføres av aksjonærer
og andre, og å ta dem med i sine vurderinger.
Men det er alltid selskapets ledelse og styre som må fatte
de konkrete avgjørelser som de er ansvarlige for etter
selskapslovgivningen.

Jeg kan på denne bakgrunn ikke
se at dagens praksis for eierskapsutøvelse i forhold til
ansvaret for enkeltbeslutninger i selskapene hvor staten er eier,
reiser særlige problemer når
det gjelder Stortingets og Riksrevisjonens kontroll av eierskapsutøvelsen.

Lodve Solholm hadde
her teke over presidentplassen.

 Jeg takker for svaret. I første
setning av svaret ligger egentlig begrunnelsen for hvorfor jeg stilte
spørsmålet til statsministeren, fordi dette spørsmålet
er et generelt spørsmål til alle statsråder som
har et konstitusjonelt ansvar for styring av statlige bedrifter,
og det er flere enn næringsministeren.

Men jeg tar til etterretning hvordan Regjeringen
svarer, og bare konstaterer at Riksrevisjonen og Stortinget
i grunnen kan se helt bort fra alle uttalelsene som kommer
fra statsråder – det være seg
finansministre eller andre – om at
enkeltbedrifter, i dette tilfellet gjaldt det vel Telenor, må ta
opp såkalte styringssignaler gitt gjennom avisene. Jeg forstår
av statsrådens svar nå at uttalelser av typen «bør ikke
nedlegge et datterselskap hvor man er delvis medeier» er
avisuttalelser uten politiske forpliktelser for styret eller
for bedriften?

  Det er viktig å være
tydelig i besvarelsene, har jeg skjønt. Det som ligger til
grunn for mitt svar, er at de styringsverktøyene vi har og
styrer gjennom – generalforsamlinger, valgkomiteer når
det gjelder styrerepresentasjon – er de arenaene og foraene
hvor staten utøver sitt eierskap. Det har det vært, det
vil det alltid være.

Men den politiske debatten som går,
knyttet til ulike selskapers samfunnsansvar, vil alltid være
til stede, og det tror jeg er positivt. Hvorvidt selskapenes styrende
organer tar de signalene som er gitt, må selskapene selv
vurdere, og ta de beslutningene de skal i de organene hvor beslutningene
skal tas. Det er først og fremst i styrerommene.

 Jeg skjønner det. Men en god forvaltningsrevisjon
skal også ta hensyn til de signaler som gis.
Når signalene gis på en uformell måte som
verken Stortinget eller Riksrevisjonen kan etterprøve, altså av
typen avisuttalelser, der den ene statsråd sier
noe og den andre statsråd sier det
motsatte – jeg bruker igjen Telenor 1881 som eksempel – der
blir slik uformell signalgivning umulig å etterkontrollere.
Det er problemet med det.

Jeg skjønner ikke helt at ikke
næringsministeren holdt fast ved sitt første
svar, hvor det var meget klart at det kun er styret som har ansvaret,
og at de har å forholde seg til de signaler eller
de beskjeder som gis gjennom formell dokumentasjon – altså gjennom
stortingsmeldinger og på annen måte.

Jeg har følgende tilleggspørsmål:
Finansministeren opererer nylig i en uttalelse med begrepet «statens
representanter i Hydros styre». Meg bekjent er det et styre
som er valgt enstemmig av representantskapet. Hvem er da statens
representanter i Hydros styre?

  Styrets sammensetning og de enkelte styremedlemmene
er et kollegium som utøver sin funksjon i styret i de formelle
styremøtene, der også beslutningene
tas.

Jeg har også lest avisene,
men jeg har ikke registrert at finansministeren
og jeg på noe tidspunkt har vært uenige i hvordan
staten skal håndtere sitt eierskap.





                

 Dette spørsmålet, frå Anne
Margrethe Larsen til utviklingsministeren, vil
bli svart på av miljøvernministeren på vegner
av utviklingsministeren.

 «Økende bruk av farlige kjemikalier
i u-land forurenser jord, vann og luft. Som følge av dette
dør flere hundre tusen mennesker årlig,
og helseskader rammer millioner av mennesker på verdensbasis.
Farlige kjemikalier er også en hindring for
handel med matvarer fra u-land. Norge har forutsetninger
og spisskompetanse for å motvirke dette, bl.a. gjennom
Bioforsk, SINTEF, Utviklingsfondet og SFT.

Vil UDs handlingsplan for miljø og
bistand inneholde konkrete tiltak som Norge kan bidra
med for å motvirke disse problemene?»

 Soria Moria-erklæringen slår
fast at Norge skal bli et foregangsland i miljøpolitikken,
og at Regjeringen vil ta initiativ til at miljø skal
prioriteres høyere i norsk og internasjonal bistand. Det
betyr at miljø vil utgjøre en større
del av utviklingspolitikken, og at bærekraftig utvikling
vil være et hovedelement
i norsk bistand.

Handlingsplanen for miljørettet bistand
er under utarbeidelse. Denne planen vil sikre en mer systematisk
gjennomføring av miljøbistanden. Utenriksdepartementet gjennomfører
en bred og inkluderende prosess, der alle berørte
parter skal bli hørt. Handlingsplanen forventes å være
ferdig før sommeren.

Utslipp av helse- og miljøfarlige
kjemikalier rammer de fattigste hardest. Manglende kontroll med
bruk og utslipp av farlige kjemikalier påvirker helse, miljø,
velferd, handel og vekst i utviklingslandene. Det er forventet en
fordobling av verdens produksjon av kjemikalier innen
2020. Den største veksten vil komme
i utviklingsland.

Norge har derfor arbeidet aktivt
for å få til den globale kjemikaliestrategien,
kalt SAICM, som skal styrke den internasjonale kontrollen med farlige
kjemikalier. SAICM danner et overordnet rammeverk for aktiviteter innenfor
sektorer som miljø, helse og bistand. Norge
har nylig bevilget 25 mill. kr til et oppstartprogram for SAICM-aktiviteter
i utviklingsland. Oppfølgingen av denne strategien er ett
konkret tiltak for å motvirke de stadig økende
problemene ved bruk av farlige kjemikalier og blir en viktig del
av handlingsplanen for miljø i bistanden på dette
området.

I denne sammenheng er økt kompetanse
og kapasitet på kjemikalieområdet viktig. Her
har vi mye å bidra med fra norsk side, ikke minst
når det gjelder spisskompetanse, som representanten Larsen
helt riktig viser til i spørsmålet.

  Jeg takker statsråden for svaret,
og jeg er glad for at denne handlingsplanen nå blir fulgt
opp.

Den forrige regjeringen bestilte
denne planen for miljøbistand, nettopp for å rette
søkelyset mot en stille miljøtrussel.
Produksjonen av kjemikalier eksploderte jo i forrige århundre. Bare
på EUs marked er det registrert om
lag 100 000 ulike kjemikalier, og man prøver på EU-nivå å regulere
kjemikaliepolitikken.

Vil Regjeringen kun avgrense innsatsen mot
disse kjemikaliene i våre samarbeidsland, eller
tenker Regjeringen bredere i internasjonal sammenheng?

  På dette området tenker
Regjeringen selvfølgelig bredere. Det som representanten
nevnte, er et stort område med kjemikalie- og miljøgifter,
og dette er en av verdens største miljøutfordringer.
Vi jobber her bl.a. med regulering av kjemikalieutslippene, og vi
har allerede en rekke internasjonale avtaler på plass.
Vi skal også jobbe mer aktivt for å implementere
dem i ulike land og i ulike sammenhenger. Dette er et arbeid vi
prioriterer høyt, både nasjonalt og
internasjonalt.

 Som statsråden nevnte, sier
Soria Moria-erklæringen at «Regjeringen skal arbeide
for at folk skal oppleve en giftfri hverdag», og dette
gjelder selvfølgelig også folk i u-land. Norsk
bistand har mange gode mål og strategier, men
man klarer ikke å følge opp, på grunn
av manglende ressurser. Vil Regjeringen i dette tilfellet ta et
skikkelig økonomisk løft for en storstilt satsing
når det gjelder bekjempelse av en farlig miljøtrussel?

 Det er ingen tvil om at Regjeringen skal prioritere
arbeidet mot kjemikalier og arbeidet for en giftfri hverdag, både
nasjonalt og internasjonalt.

På det konkrete spørsmålet
om innholdet i den handlingsplanen som skal legges fram, må jeg vise
til at planen fremdeles er under utarbeidelse. Der vil man bli enda
mer konkret når planen foreligger
før sommeren. Der vil vi nettopp konkretisere tiltak og
arbeidet i de ulike landene hvor dette skal finne sted. Men det
jeg kan forsikre Stortinget om, er at arbeidet mot kjemikalier og
arbeidet for en giftfri hverdag, også for de
fattigste, har høy prioritet i Regjeringens arbeid med
utviklingsspørsmål.





                

 Dette spørsmålet, frå representanten Kenneth
Svendsen til samferdselsministeren, vil bli teke opp av
representanten Jan Arild Ellingsen.

  Jeg ønsker å stille
følgende spørsmål til samferdselsministeren:

«I løpet av de siste to år
er syv menneskeliv gått tapt på rv. 80 mellom
Valnesfjord og Tverrlandet i Nordland fylke. Bare siden årsskiftet
er tre personer drept i to forskjellige ulykker. Denne strekningen
er en av de mest trafikkerte strekninger i Nord-Norge.

Vil statsråden ta initiativ
til at vegstrekningen utbedres, og at en gjennomgår vintervedlikeholdskravene
med bakgrunn i de betydelige værmessige forandringer de
siste årene?»

  Eg er kjend med at det har vore
alvorlege ulukker på rv. 80 mellom Valnesfjord
og Tverrlandet. Det er derfor viktig å få gjennomført
prosjekt og tiltak som lokale styresmakter har vedteke skal inngå i
Vegpakke Salten.

Bodø kommune, Fauske kommune
og Nordland fylkeskommune går inn for delvis bompengefinansiert
utbygging av rv. 80 i to fasar. Mellom Valnesfjord og
Tverrlandet foreslår Statens vegvesen mindre
utbetringar i Mjølneskleiva i fase 1 i perioden
2006–2009. Resten av strekninga Strømsnes–Naurstadhøgda–Løding
inngår i fase 2. Utbygginga i fase
1 og fase 2 vil samla omfatte tiltak på delstrekningar
og punkt som er ulukkesutsette.

Fase 1 omfattar dei prosjekta som
har kome lengst i planlegginga, og som har detaljerte
kostnadsoverslag. I fase 1 inngår òg
utbygging av rv. 17 Tverrlandet–Godøystraumen
og rv. 80 Røvika–Straumsnes. Det er lagt til grunn
oppstart for fase 1-prosjekta i perioden 2006–2009. Fase
2 er planlagt lagt fram for vedtak i Bodø og
Fauske kommunar hausten 2008.

Når det gjeld drift av vegnettet,
skjer det i tråd med Statens vegvesen si handbok for vedlikehald,
som fastset standardkrav for drift av vegnettet. Det vert arbeidd
med å betre rutinane med å følgje opp
at den føreskrivne standarden vert oppnådd.

Handboka vart sist revidert i 2003. Det går
for tida føre seg eit større
arbeid med å gå gjennom standardkrava. Handboka
er basert på dagens klimatiske tilhøve og tek
i liten grad omsyn til endringar i klimatiske tilhøve.

Eg tok alt hausten 2005 tak i dei utfordringane
endra klimatilhøve kan gje for samferdsla, og
Statens vegvesen arbeider no med eit prosjekt for å vurdere
om ein skal endre krava til skredsikring, nyanlegg, vedlikehald
og drift av vegar, bruer og ferjekaier som følgje av endring
i klimatiske tilhøve.

  Jeg takker statsråden for et foreløpig
svar. Det var på mange måter en situasjonsbeskrivelse
og lite konkret, etter mitt skjønn.

Det er altså et faktum at det statsråden
påpeker her, er at man skal gjøre en del som ligger
i Vegpakke Salten, og man skal gjøre en del nå,
i perioden 2006 til 2009. De tre dødsulykkene som har skjedd
på denne siden av nyttår, har ikke skjedd
på de punktene som er berørt – 2006–2009.
Det betyr altså at statsråden her er villig til å ta
sjansen på at det fortsatt kan skje ulykker på de
punktene der det allerede er drept tre mennesker i inneværende år.

Jeg vil også tro at statsråden
mener at vi ikke skal akseptere at menneskeliv
går bort for oss i trafikken. Det skulle være
interessant å høre
statsrådens avveining mellom behovet for investeringer
og hvor mange dødsfall vi ser oss nødt til å akseptere
på grunn av manglende innsats på bevilgningssiden.

 Regjeringa arbeider med nullvisjon som den
berande fana for trafikktryggleiksarbeidet. Det vert gjort mykje
på ulike felt for å sikre vegane. Det
er slik at me kan nok ikkje gardere oss mot dei tragiske
ulukkene som skjer, men gledelegvis var 2005 det året då me
hadde færrast dødsulukker på norske
vegar på veldig mange år. Det har vore
ein nedgåande trend som viser at det arbeidet ein gjer, både med å sikre
teknisk i bil og buss, med å betre førarkortopplæringa
og sjølvsagt med å byggje nye vegar og utbetre
dei eksisterande vegane til å verte meir trafikksikre,
er eit arbeid som ber frukt. Det er eit arbeid som eg og Regjeringa
vil intensivere. Me arbeider òg for å auke rammene
til vegbygging, i tråd med det som ligg i NTP sin handlingsplan.

 Jeg takker på nytt for svaret, og
jeg ser fram til en økt innsats fra den nye regjeringen.
Det skal bli interessant å se.

Jeg registrerer samtidig at på de
punktene der tre mennesker er blitt drept i inneværende år,
har de ikke tenkt å gjøre noe før etter
2009, noe jeg personlig synes er overraskende og ikke
spesielt oppløftende.

Så sier statsråden
at man vurderer å se på vintervedlikehold. Dette
er en av de desidert mest trafikkerte veistrekningene i Nord-Norge.
Vil statsråden f.eks. vurdere om man skal ha et vedlikehold
som gjør at veien i all hovedsak holdes bar hele året
for å sikre ulykker? Det er jo slik at føret – og
passasjeren, antakeligvis – er de primære årsakene
til at ulykker skjer. Jeg går også ut
fra at statsråden vil være enig med
meg i at å se ensidig på veiinvesteringene uten å skue
hen til de besparelsene man kan oppnå ved å foreta
nettopp de investeringene, ikke er fornuftig.

  Eg er heilt einig med representanten
Ellingsen, som seier at det å førebyggje
er ein betre måte å drive samfunnsutvikling
på enn å reparere. Det gjeld òg på samferdsleområdet.

Så er det dessverre
slik at me ikkje kan omarbeide planverket etter
dei ulukkene som skjer til kvar tid. Planlegging skjer i eit litt
meir langsiktig perspektiv enn som så,
sjølv om eg gjerne skulle hatt ein pott å setje
inn på f.eks. denne vegbiten som me diskuterer no.

Rv. 80 vert i dag halden ved like
ut frå gjeldande vinterstandard, men frå neste
vinter er det vurdert å innføre ein varig strategi
på dei mest trafikkerte strekningane inn mot sentrum. I
dag er det ingen vegar i Nord-Noreg som har eit slikt vintervedlikehald,
men det skal ein vurdere å setje inn til neste vinter.





                

 Dette spørsmålet, fra representanten Morten
Høglund til arbeids- og inkluderingsministeren, vil bli
besvart av helse- og omsorgsministeren på vegne av arbeids-
og inkluderingsministeren.

  Spørsmålet går da
til helse- og omsorgsministeren:

«Menneskerettighetssituasjonen i Iran
er svært vanskelig, og det har forverret seg etter
presidentvalget i fjor. Det har i den siste tiden fremkommet at
norske utlendingsmyndigheter har bestemt at
flere iranske kvinner skal utvises fra Norge, kvinner som angivelig
står i fare for å bli utsatt for overgrep,
tortur og drap ved hjemsendelse.

Relatert til den brutale praksis det nåværende
iranske regimet står for, hvordan vil Regjeringen sikre
at de kvinner som blir hjemsendt til Iran, kan leve i
trygghet for liv og helse?»

 Jeg vil innledningsvis vise til at
representanten i spørsmål nr. 377 til skriftlig
besvarelse har reist mange av de samme problemstillingene til arbeids-
og inkluderingsministeren, som i sitt svar av 26. januar 2006 har
gjort rede for sine vurderinger.

I svaret ble det framhevet at Norge
er bundet av FNs flyktningkonvensjon, noe som innebærer
at personer som risikerer forfølgelse, slik dette er definert
i konvensjonen, skal gis asyl i Norge. Norge er også,
som representanten kjenner godt til, bundet av Den europeiske menneskerettighetskonvensjonen
og Torturkonvensjonen, som forbyr tortur og umenneskelig behandling. Dette
innebærer at personer som risikerer slike overgrep ved
retur til hjemlandet, skal gis vern og oppholdstillatelse
i Norge.

Når det gjelder asylsøkere
fra Iran, er jeg kjent med at menneskerettighetssituasjonen i Iran
er vanskelig, og Regjeringen står samlet bak de uttalelser
utenriksminister Jonas Gahr Støre kom med i Stortingets
spørretime 9. november 2005, der det ble uttrykt bekymring
over utviklingen i forhold til menneskerettigheter og demokrati
i Iran.

Direktoratet og nemnda har god kunnskap om
forholdene i Iran. I fjor ble det opprettet en uavhengig landinformasjonsenhet
som skal innhente all relevant informasjon om forholdene i «asylproduserende» land. Norge
har, som representanten sikkert kjenner til, også en
ambulerende utlendingsattaché med ansvar for å innhente
informasjon om de generelle forholdene i Iran, samt verifisere konkrete
anførsler i asylsakene.

I et ekspertmøte under EU-kommisjonen
i november var asylpraksis for Iran hovedtema, og Norge
deltok i møtet. Møtet viste at norske
utlendingsmyndigheter har god kunnskap om forholdene i Iran sammenlignet
med andre europeiske land. Møtet viste også at
i den grad norsk asylpraksis for Iran skiller seg fra de øvrige
europeiske land, er dette i form av at det gis flere oppholdstillatelser
i Norge.

På bakgrunn av det ovennevnte har
jeg tillit til at de vurderinger UDI og UNE gjør, skjer
på bakgrunn av god landkunnskap og er i overensstemmelse
med internasjonale forpliktelser som Norge er bundet av.
Flere iranske kvinner får hvert år asyl eller
annen oppholdstillatelse
i Norge, og iranske kvinner som risikerer forfølgelse i
Iran, skal ikke sendes ut av Norge. Det er helt klart.
Jeg er heller ikke kjent med eksempler
på at dette har skjedd tidligere. Jeg kan på bakgrunn
av dette ikke se at det skal være behov
for å sette i verk spesielle tiltak i forhold til UDI og UNEs
vurdering av disse sakene.

Som for andre «asylproduserende» land
følger imidlertid arbeids- og inkluderingsdepartementet
med på hvilken praksis som føres i forhold til
Iran. Som representanten sikkert kjenner til, har noen
av de iranske kvinnene brakt avslagene inn for rettssystemet. Arbeids-
og inkluderingsdepartementet følger med på vurderingene
domstolene gjør i disse sakene, med tanke på hvilken
betydning dette bør få for framtidig praksis.

Avslutningsvis vil jeg opplyse
at gjennom arbeidet med ny utlendingslov vil departementet vurdere
forslaget i NOU 2004:20, Ny utlendingslov, om å gi mer
utfyllende kriterier for hvem som er å anse som flyktning.
I utredningen er det i tillegg foreslått at det skal utarbeides
retningslinjer om kjønnsperspektivet i flyktningretten.
Dette vurderes også nærmere av departementet.

  Jeg vil takke statsråden for svaret.

Det er helt riktig at jeg stilte et skriftlig
spørsmål som ble besvart 26. januar, og svaret
går inn på noen av de samme forholdene.
Men den gang stilte jeg spørsmål om man ville
foreta en gjennomgang av asylpraksisen i forhold til Iran. Det fikk
jeg et negativt svar på.

Det man sier i dette skriftlige svaret,
er at menneskerettighetssituasjonen er vanskelig, men ikke alle
iranske kvinner har et beskyttelsesbehov. Men her snakker vi om kvinner
som har kommet til Norge, og flere av dem har konvertert til kristendommen.
Det bestrides tydeligvis av norske myndigheter. Uansett
om det bestrides, har de posisjonert seg på en måte
som gjør at de vil være utsatt om de sendes tilbake.
Flere av de kvinnene lever nå i skjul og i frykt for sine egne
liv. Ser ikke statsråden at dette er en svært
vanskelig situasjon?

  Jeg har ingen problemer
med å skjønne at en del føler at situasjonen
er vanskelig. Jeg har ingen grunn til å betvile det. Men
det skal være helt klart at i den grad kvinner – i
dette tilfellet – risikerer å bli utsatt for overgrep
og forfølgelse om de sendes tilbake, skal de få bli
i landet.

Som jeg også sa i mitt første
svar, verserer nå saker for retten. Det er klart at Arbeids-
og inkluderingsdepartementet følger med på hva retten
kommer til å si, og så vil vurdere praksisen etter
det. Og igjen: Det jobbes nå, som representanten kjenner
til, med en ny utlendingslov, og det vil være
naturlig å vurdere også dette i den
sammenheng.

  Jeg takker igjen for svaret. Arbeidet med
en ny utlendingslov kan for så vidt være
positivt, men vil ikke nødvendigvis hjelpe noen av
disse kvinnene.

Fra tid til annen har man erklært
at visse områder og visse land er så vanskelige
for hele asylgruppen eller for enkelte at man
velger ikke å sende dem tilbake. Det finnes eksempler
på det på Balkan. Jeg vil nevne et annet eksempel:
mulla Krekar – i en situasjon hvor han ikke
kan sendes tilbake. Situasjonen i Iran er nå slik
at presidenten som ble valgt i fjor, har uttalt at han vil stoppe
kristendommen i Iran. Der er det altså et aktivt arbeid
mot religiøse minoriteter.

Det jeg da ber statsråden og Regjeringen
ta med seg, er at situasjonen for denne gruppen i Norge
generelt er så vanskelig at man ganske
raskt må gå inn og se på den politikk
som føres overfor iranske flyktninger.

  Det er ingen tvil om at situasjonen
i Iran er vanskelig for mange. Jeg ber om forståelse
for, i og med at jeg ikke er fagstatsråd på dette
området, at jeg ikke kan gi altfor detaljerte
svar på alle de spørsmålene
som representanten stiller, men jeg tar det selvfølgelig
med meg tilbake. Jeg vil bare presisere igjen at i den
grad det er noen som helst fare for overgrep og
forfølgelse, skal kvinnene ikke sendes tilbake.
Det må være helt klart, men vi følger nøye
med på utviklinga videre.





                

 Desse spørsmåla er utsette
til neste spørjetime.





                

 Dette spørsmålet, frå representanten Hans
Olav Syversen til kultur- og kirkeministeren, vil bli teke
opp av representanten Aud Kvalbein.

  Jeg tillater meg å stille følgende
spørsmål til kulturministeren:

«Dersom Holmenkollbakken fortsatt
skal være en arena for internasjonale mesterskap,
må det fortrinnsvis bygges en ny bakke. Oslo
kommune stipulerer kostnadene til 310 mill. kr og har i sine
kalkyler beregnet at staten bidrar med 50 % i henhold til
praksis for kostnadsdeling når det gjelder nasjonalanlegg.
Regjeringen foreslår nå å bidra med 70
mill. kr. eller under en fjerdedel av kostnadene til ny
hoppbakke, noe som vanskeliggjør et mulig ski-VM i Oslo
i 2011.

Er 70 mill. kr et endelig
fastsatt beløp fra staten?»

 Statlige bidrag til bygging og rehabilitering
av idrettsanlegg finansieres normalt gjennom tilskudd fra spillemidlene.
Som kjent er det overskuddet i Norsk Tipping AS som bestemmer de årlige beløp
til fordeling til idrettsformål. Siden 2004 har det ikke
vært noen økning i Norsk Tippings overskudd,
samtidig som godkjent søknadssum til utbygging av idrettsanlegg
i kommunene har vokst betydelig.

Videre er det kun i ekstraordinære
tilfeller at det bevilges penger over statsbudsjettet til denne type
formål.

Nå har Regjeringen besluttet å bidra
med 70 mill. kr til utvikling av Holmenkollanlegget i forbindelse
med at Oslo har søkt om VM i nordiske grener
i 2011. 50 mill. kr tildeles fra spillemidlene, noe som er den nest
største enkelttildeling av spillemidler til ett
idrettsanlegg. I tillegg foreslår Regjeringen en bevilgning
over statsbudsjettet på 20 mill. kr. Et så høyt
beløp er aldri tidligere bevilget over statsbudsjettet
til ett idrettsanlegg, når OL på Lillehammer holdes
utenfor.

Statens bidrag for å støtte
den nødvendige utbygging til et VM i Oslo i 2011
er altså uvanlig høyt i forhold til praksis for
statlig støtte til investering i idrettsanlegg.

Jeg registrerer at Oslo kommune har
hatt forventninger til langt høyere statlige bidrag, basert
på Holmenkollens status som nasjonalanlegg. I den sammenheng
er det viktig å understreke at nasjonalanleggsavtalen mellom
Kultur- og kirkedepartementet og Oslo kommune åpner
for at «søknad 

kan

 innvilges
med 

inntil

 50 % av godkjente
kostnader».

Avtalen signaliserer altså hva som
er maksimal tilskuddssats, og gir ikke grunnlag for forventninger
om at denne skal utløses ved enhver søknad. Dette
gjelder spesielt når utbyggingskostnadene er
i en slik størrelsesorden som er antydet fra Oslo
kommune. Det er meget sjelden at selv de største
anleggsprosjektene mottar tilskudd fra spillemidlene som overstiger
20–30 mill. kr. Ved det forrige VM i nordiske
grener som ble avviklet i Norge – VM i 1997 i Trondheim – ble
det f.eks. tildelt 19,3 mill. kr fra spillemidlene til utbygging
av Granåsen.

Oslo kommune er informert om at staten vil
bidra med 70 mill. kr til utvikling av Holmenkollanlegget. Beløpet gjelder
anleggsutbygging for å kunne arrangere VM i nordiske grener
i Oslo i 2011. Som jeg har gjort rede for, er et
statlig bidrag i denne størrelsesordenen uvanlig høyt
til denne type formål. Regjeringen anerkjenner
dermed Holmenkollens status som landets viktigste
og mest kjente skianlegg, og setter sin lit til at bidraget vil føre
til en nødvendig opprusting av anlegget og en videreføring
av Holmenkollens stolte tradisjoner.

 Jeg takker statsråden for svaret.
Jeg er også klar over at ifølge tilskuddsordningen
for nasjonalanlegg fra 1997 kan staten bidra med inntil 50 pst.
av kostnadene. Men dette må ses i forhold til avtalen fra
april 2003 mellom departementet, Oslo og Norges
Skiforbund. Der ble Holmenkollen gitt status som nasjonalanlegg
til 2013 for å sikre et ski-VM her. Utgiftene,
da ca. 40 mill. kr, skulle deles 50-50 mellom departementet
og kommunen. Utgiftene har økt til 310 mill. kr, og det
er verken kommunens eller statens skyld. Men Regjeringen
kan jo raskt bla opp penger: 30 mill. kr for 100 meter badestrand
på Bygdøy og 23,5 mill. kr til et testløp i
rally.

Her gjelder det et stort skiarrangement der Norge
har erfaring og internasjonalt ry. Hvordan kan Regjeringen overlate
til en enkelt kommune en regning på 250 mill. kr – trolig
mer – for et nasjonalt prestisjeprosjekt og gå fra intensjonene
i avtalen fra 2003?

  De partiene som var regjeringspartier
for kun noen måneder siden, må være
utsatt for et akutt hukommelsestap. I forrige periode hadde
vi en stor utbygging i Oslo i forbindelse med Bislett.
Det endelige beløpet på den totale utbyggingen
av Bislett som hovedarena for friidrett kommer antakelig
til å være på rundt 470 mill.
kr. Den forrige regjeringen mente at det var passe å bidra
med 50 mill. kr til denne utbyggingen. Stortinget påla
Regjeringen i ettertid å legge på 15 mill.
kr, altså totalt 65 mill. kr til et anlegg på 470
mill. kr. Vi foreslår 70 mill. kr til et prosjekt på 310
mill. kr. Da synes jeg det virker merkelig å bli kritisert
av de partiene som mente at 50 mill. kr var
passe til et prosjekt på 470 mill. kr, for at
70 mill. kr er altfor lite til et prosjekt på 310
mill. kr.

 Jeg minner statsråden om at Bislett ikke
var noe nasjonalanlegg.

Statsråden har i mediene
sagt at staten ikke kan gå inn med mer penger
fordi det vil gå ut over idrettsanlegg, fotballbaner, ballbinger
osv. for barn og unge. Dersom Oslo kommune må betale
flere hundre millioner kroner for å legge til
rette for et internasjonalt skiarrangement, vil dette gå ut
over idrettsanlegg, fotballbaner, ballbinger osv. for barn og unge
i Oslo. Fra før er dette tilbudet dårligere i
hovedstaden enn mange andre steder i landet. Bekymrer dette
statsråden, og mener statsråden at det
er en prinsipiell forskjell mellom barn og unge
i Oslo og barn og unge i resten av landet?

 Jeg er en varm tilhenger av å bruke
penger på idrettsanlegg for barn og unge. Faktisk har Stortinget
pålagt Regjeringen å sørge for at det
meste av spillemidlene går til anlegg for barn og unge.
Holmenkollen kan neppe kalles en hoppbakke for barn og unge. Man
skal være forholdsvis voksen for å stille
opp på toppen av Holmenkollen.

I statsbudsjettet for 2006 får Oslo
kommune over 300 mill. kr mer i overføringer fra
staten enn det de forrige regjeringspartiene la opp til.
Ekstrakostnaden til renter og avdrag som utgjør differansen mellom
det Oslo kommune ønsker, og det vi gir dem i
tilskudd til Holmenkollen, utgjør kanskje 7–8
mill. kr i året. Da har man altså 294 mill. kr
til overs i forhold til hva den forrige regjeringen ville
tilby Oslo, så jeg tror at hvis Oslo kommune
hadde planer om å bygge ut Holmenkollen under den forrige regjeringen,
burde man absolutt ha godt monn til å gjøre det
samme nå.

Holmenkollen betyr store inntekter til Oslo
kommune. Det er Norges største turistattraksjon.
Det burde være Oslos plikt med det store statlige
bidraget å få dette i orden.





                

