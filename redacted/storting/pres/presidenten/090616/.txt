 Den møtende vararepresentant for Vestfold fylke, Jan Fredrik 

Vogt,
                  

foreslåsinnvalgt i Lagtinget for den tid han møter
               for representanten Per Ove 

Width.

– Det anses vedtatt. 

Det foreligger to permisjonssøknader: 

fra Fremskrittspartiets stortingsgruppe om permisjon for representanten Henning
                        

Skumsvoll 

i dagene 16. og 17. juni for å delta i
                     møte i Den vesteuropeiske unions parlamentariske forsamling i Paris 

fra Høyres stortingsgruppe om sykepermisjon for representanten Elisabeth Røbekk
                        

Nørve

 i tiden fra og med 16. juni til og med 19.
                     juni 

Etter forslag fra presidenten ble enstemmig besluttet: 

Søknadene behandles straks og innvilges. 

Vararepresentantene, for Vest-Agder fylke, Kjell Ivar 

Larsen,

 og, for Møre og Romsdal fylke, Rolf Jarle 

Brøske, 

innkalles for å møte i permisjonstiden. 

 Kjell Ivar Larsen og Rolf Jarle Brøske er til stede og vil ta sete. 

Før sakene på dagens kart tas opp til behandling, vil presidenten foreslå at
               kveldsmøtet settes kl. 17. 

Ingen innvendinger er kommet mot presidentens forslag, og det anses vedtatt. 

Sakene på dagens kart (nr. 102) 

Man fortsatte behandlingen av 





                    
                    
                    

 Ingen har bedt om ordet. 

(Votering, se side 3811) 





                    

 Etter ønske fra kommunal- og forvaltningskomiteen vil presidenten foreslå at
                  taletiden blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Jeg har behov for innledningsvis å presisere hvilke tema som
                  er omhandlet i meldingen. Det som er omhandlet, er statsforvaltingen, Regjeringens
                  eget forvaltningsapparat. Når vi leser komitéinnstillingen, kan vi få et annet
                  inntrykk. Der er det samlet i hop det aller meste av offentlig forvaltning, alt
                  fra kommuner til direktorater. Jeg gjør oppmerksom på at det er opposisjonen som
                  har benyttet anledningen til å skrive inn det meste av det de mener om offentlig
                  forvaltning generelt. Men det er altså ikke tema, og vi, posisjonen, har valgt å
                  holde oss til det som er tema i meldingen. Den er uheldig, den måten som
                  opposisjonen har gjort dette på, for det blir en utvanning, og vi får ikke den
                  oppmerksomheten rundt dette viktige temaet som er drøftet i meldingen. 

Flertallet har trukket fram tre tema som vi har skrevet en god del om. Det er New
                  Public Management i offentlig sektor, vi har skrevet om utdanning og kompetanse,
                  og vi har skrevet om økonomistyring, bl.a. i tilknytning til SSØ. 

«Forvaltning» og «byråkrati» er ofte brukt som skjellsord, i hvert fall i visse
                  deler av det politiske landskap. I alle debatter om reduserte utgifter er det
                  forvaltningen som skal kuttes, og det er der det er mulighet til å kutte. Det er
                  enkelt, det er uforpliktende, og dessuten er det politisk opportunt. 

Vi trenger en god og lojal forvaltning som skal iverksette de politiske vedtakene.
                  Forvaltningen har i sin historie vært preget av to styringsmodeller. Det er den
                  tradisjonelle regelstyringsmodellen, og de siste 20–30 årene har
                  markedsstyringsprinsippene fått større innflytelse også i offentlig sektor.
                  Chicago-skolen, med Milton Friedman, har gitt de økonomiske premissene for ivrige
                  politikere fra New Zealand til England. Også her i landet har den vært politisk
                  rådende. Disse ideene har også slått igjennom i den offentlige forvaltningen, og
                  de kjennetegnes av bl.a. kvantitative målinger og oppsplitting i små
                  resultatenheter som skal måles, og som skal kunne konkurrere med andre enheter.
                  Stikkord er outsourcing, privatisering, økt konkurranse og økt bruk av
                  kontraktsrelasjoner. 

Meldingen diskuterer og problematiserer disse prinsippene som styringssystem for
                  offentlig sektor. Flertallet er tydeligere i sine anbefalinger. Vi understreker
                  samordning og helhet framfor fragmentering og konkurranse, altså en måte å tenke
                  styring på som direkte angriper New Public Managements konkurransetenkning. Vi
                  forventer, og vi regner med, at det vi skriver, de merknadene vi legger inn, og de
                  føringene vi legger inn, vil skape en ny debatt innad i regjering og i
                  forvaltningen om hvordan en skal organisere det offentlige bort fra kvantitative
                  målinger til utvikling av kvalitative parametre dersom det er behov for å bruke
                  måling for å sette tall eller data på effektivisering. 

Ledelse, styring, basert på ytre motivasjon, slik New Public Management opererer
                  med, er en dårlig måte å få fram det kreative i den enkelte ansatte på. Flertallet
                  setter kompetanse og medvirkning som alternativer til hierarkiske
                  ledelsesstrukturer med ytre motivasjon som grunnlag. Den beste måten å skape en
                  effektiv organisasjon på er å slippe folk fri, altså ikke la dem være i de sterke
                  hierarkiske strukturene. 

Vi ønsker, og vi understreker, at offentlig sektor skal kjennetegnes som
                  innovativ, der en vektlegger utdanning og kompetanse som vil stimulere til
                  innovasjon. Offentlig sektor skal ha som mål å være den mest innovative sektor i
                  vårt samfunn både når det gjelder kapital og – først og fremst – når det gjelder
                  bruk av mennesker. 

SSØ er et ektefødt barn av New Public Management, av markedsliberalisme, og vi
                  problematiserer SSØs rolle og dens oppgave i den offentlige sektor. 

Eirin Faldet hadde her overtatt presidentplassen. 

 Stortingsmeldinga vi skal behandle i dag, handlar om statsforvaltninga, dvs.
                  Regjeringa sitt administrative apparat. Statsforvaltninga skal sjå til at
                  politiske avgjerder vert sette ut i livet, lojalt og effektivt. Statsforvaltninga
                  førebur saker for dei politiske styresmaktene, men tek òg sjølv avgjerder om folks
                  rettar og plikter. Dette gjer forvaltninga til ein sentral del av det demokratiske
                  og politiske systemet. 

Meldinga legg til grunn at det no trengst ein forvaltningspolitikk som styrkjer
                  dei demokratiske verdiane og strekar under politisk styring av ressursane og
                  institusjonane til fellesskapet. 

Forvaltningspolitikk dreier seg ofte om å vege ulike omsyn opp mot kvarandre.
                  Framstegspartiet meiner at hovudutfordringa er at den statlege verksemda ikkje er
                  godt nok organisert i forhold til den største delen av offentleg sektor, som er
                  kommunesektoren, og vi viser i denne samanheng til KS sine høyringsinnspel. 

Vi vil likevel framheve at vi her i landet har eit høgt nivå på velferdstenestene
                  i forhold til mange andre land, og at det er brei politisk semje om at det
                  offentlege skal sikre alle god tilgang på viktige velferdstenester. Men
                  Framstegspartiet registrerer at noverande regjering er lite villig til å late
                  private og frivillige organisasjonar supplere dei offentlege tenestene og
                  oppgåvene. 

Framstegspartiet meiner politikarane har eit stort ansvar for å fornye, og har
                  fire hovudmål med moderniseringsarbeidet: 

ein enklare kvardag, betre service og valfridom for innbyggjarane 

mindre administrasjon, som gjev fleire og betre tenester 

sikre offentleg sektor som spennande og kompetent arbeidsplass 

sikre langsiktig velferd i heile landet 

Framstegspartiet ønskjer å fristille fleire statlege forvaltningsorgan og sikre
                  marknadseksponering. Vi vil i den samanheng vise til ein rapport frå BI frå 2008,
                  der dei har undersøkt erfaringar frå selskap som Statkraft, Statnett, Posten,
                  Telenor, jernbaneselskapa, Avinor, Mesta og Entra Eiendom. BI konkluderer klart
                  med at ein endra struktur og ei endra styringsform har gjeve eit kvalitetslyft hos
                  desse store aktørane. 

Vi vil påpeike at omgjeringa av forvaltningsorgan til sjølvstendige juridiske
                  verksemder har hatt ei rekkje positive effektar. Dei aller fleste av desse
                  føretaka produserer no fleire og betre tenester til ein lågare kostnad enn før. 

Kommunesektoren vert etter vårt syn i altfor stor grad styrt av statlege
                  reguleringar. Framstegspartiet vektlegg det lokale sjølvstyret og meiner det er
                  viktig med ein politikk som tilrettelegg og stimulerer det lokale næringslivet.
                  Det vil vere det beste for den samla verdiskapinga i landet. 

Framstegspartiet meiner at langt fleire oppgåver bør løysast lokalt framfor av ein
                  fylkeskommune eller av staten. I tidlegare sak om regionreforma hadde vi fleire
                  framlegg om å overføre makt og mynde frå sentralt hald til kommunane ved
                  lokalpolitikarane, noko regjeringspartia røysta imot. 

Framstegspartiet meiner at regionreforma er mislykka. Framstegspartiet vil
                  nedleggje fylkeskommunen og meiner at i eit lite land som Noreg er det
                  tilstrekkeleg med to forvaltningsnivå, nemleg stat og kommune. To forvaltningsnivå
                  vil styrkje lokaldemokratiet og gje eit betre tenestetilbod. 

Framstegspartiet meiner at dagens organisering av helsetenestene er altfor
                  byråkratisk. Dei regionale helseføretaka er eit fordyrande og unødvendig
                  mellomledd. Vi har difor eit framlegg om å avvikle helseføretaka og erstatte desse
                  med eit statleg sjukehusdirektorat, som m.a. bør ha koordineringsansvaret og
                  tilretteleggingsfunksjonar. Dette vil etter vårt syn føre til auka samhandling
                  mellom ulike helse- og omsorgstenester i heile landet. 

Eg vil til slutt ta opp både dei framlegga Framstegspartiet er åleine om, og dei
                  vi står saman med andre om. 

 Representanten Åge Starheim har tatt opp de forslagene han refererte til. 

 Jeg hørte hva saksordføreren sa innledningsvis, men fra Høyres side må jeg si at
                  denne stortingsmeldingen er lite engasjerende og lite framtidsrettet. Den er mest
                  beskrivende, lik en årsrapport om statsforvaltningen. Til å være en
                  stortingsmelding er den lite visjonær og dynamisk, og vi savner flere temaer. 

Fordi så lite har skjedd med modernisering og effektivisering i forvaltningen
                  disse fire årene med den rød-grønne regjeringen, har Høyre i forbindelse med denne
                  stortingsmeldingen valgt å peke på det som burde ha skjedd – det vi ved ulike
                  anledninger har foreslått, og som vi ønsker å gjennomføre, og det som har
                  betydning for en debatt om den statlige forvaltningen. Derfor fremmer vi også i
                  dag en rekke forslag på området, sammen med andre partier her i salen. 

Fordi Regjeringen har sørget for fire tapte år i moderniseringsarbeidet, vil Høyre
                  påpeke hvor viktig det er å benytte seg av flere løsninger for å klare de store
                  samfunnsoppgavene landet står overfor. Det er lite hensiktsmessig at det
                  offentlige skal produsere alle tjenestene selv, slik Regjeringen har en usvikelig
                  tro på. Regjeringen har forsøkt å løse alle utfordringer med bevilgninger over det
                  offentlige budsjettet, men uten å tenke nytt i valg av gode løsninger. Det er
                  alvorlig i en situasjon hvor mangelen på kvalifisert personell er stigende. Den
                  manglende moderniseringen eller fornyelsen har etter Høyres mening ført til en
                  svak innovasjonsevne i offentlig tjenesteproduksjon og et høyere kostnadsnivå enn
                  nødvendig. 

I en høring med finanskomiteen i Stortinget 22. mai 2008 uttrykte da også
                  sentralbanksjefen stor bekymring for manglende effektivisering og omstilling i
                  offentlig sektor. Nå, ett år senere, står vi på stedet hvil. Det bekymrer Høyre,
                  for desto smartere et offentlig tjenestetilbud kan utvikles, desto større er
                  muligheten for at det er nok arbeidskraft til å gi gode tjenestetilbud over hele
                  landet, i by som i bygd. Den samme gevinsten får en også ved å gjøre bruk av
                  private leverandører og konkurranseutsetting, det være seg innen helse og omsorg
                  eller innen utdanning. OPS-prosjekter i samferdselssektoren er et annet eksempel.
                  Regjeringens allergi mot private løsninger henger som en tung sky over landskapet
                  vårt. 

Fordi det i dag er for mye dobbeltarbeid mellom statlige direktorater,
                  fylkesmannsembetene, fylkeskommunen og kommunene, mener Høyre det er behov for en
                  helhetlig gjennomgang av direktorater og tilsyn. Målet skal være å redusere
                  antallet, unngå dobbeltarbeid og sikre en mer effektiv drift. Omleggingen må
                  gjennomføres slik at direktoratene og tilsynene kan utvikles til å bli enda mer
                  attraktive arbeidsplasser. 

Fordi det kommer stadige signaler om at fylkesmennene i økende grad overprøver det
                  kommunale skjønnet, ønsker Høyre å skille skjønn og legalitetskontroll. Vi mener
                  fylkesmannsembetet har en uheldig sammenblanding av disse rollene. Ikke minst fra
                  mitt eget fylke, Telemark, kan jeg trekke fram flere eksempler. Det er
                  udemokratisk at ansatte hos fylkesmannen opptrer som politiske aktører, uten
                  folkevalgt kompetanse. 

Fordi regionreformen er mislykket, vil Høyre nedlegge fylkeskommunene. Vi mener et
                  lite land som Norge greier seg best med to forvaltningsnivåer. En organisering av
                  forvaltningen med bare stat og kommuner vil styrke lokaldemokratiet og gi et bedre
                  tjenestetilbud. Større og mer robuste kommuner eller kommuner i samarbeid kan
                  overta de fleste av fylkeskommunens oppgaver, til beste for befolkningen. 

Til slutt vil jeg ta opp det forslaget som Høyre og Kristelig Folkeparti står
                  sammen om. 

 Representanten Kari Lise Holmberg har tatt opp det forslaget hun refererte til.
               

 Stortingsmeldingen om en forvaltning for demokrati og fellesskap legger vekt på at
                  forvaltningen både må være et effektivt redskap for den politiske ledelsen og
                  samtidig tjene innbyggerne og trekke dem med i utviklingen av offentlig sektor.
                  Kristelig Folkeparti støtter Regjeringens syn om at forvaltningen, uavhengig av
                  partipolitisk tilhørighet til den til enhver tid sittende regjering, skal fremme
                  demokrati og rettstrygghet og stå for faglig integritet og effektivitet. 

Meldingen påpeker bl.a. at samfunnet er blitt mer differensiert, mer mangfoldig,
                  mer individualisert og på mange måter også mer fragmentert. Forvaltningen blir
                  derfor utfordret når det gjelder valg mellom standardiserte og spesialiserte
                  løsninger. Samtidig har folk større forventninger til kvalitet, effektivitet og
                  service. Det er en utfordring for en stadig voksende forvaltning. 

Sammenlignet med mange andre land har Norge en stor offentlig sektor. Helt fra
                  velferdsstatens gryende begynnelse på 1930-tallet har den norske velferdsmodellen
                  bygd på at sentrale velferdsordninger skal være universelle. Dessuten har
                  oppgavene tradisjonelt i stor grad blitt utført av det offentlige. De siste tiår
                  har vi både nasjonalt og internasjonalt fått større innslag av markedsløsninger.
                  Kristelig Folkeparti mener at private ideelle og frivillige alternativer er
                  viktige supplement til det offentlige når det gjelder tjenester innenfor helse og
                  omsorg og f.eks. mangfold i skolen. Målet må imidlertid alltid være mangfold og
                  valgfrihet, og ikke virkemidlene i seg selv. 

Regjeringspartiene har denne gangen satt inn en noe merkverdig merknad i
                  innstillingen, og jeg siterer: 

«Flertallet merker seg at ulike mindretall, både i form av merknader og med
                     forslag, beveger seg langt utenfor meldingen. I lange merknader som ofte er
                     gjentakelser fra tidligere saker som komiteen har behandlet, fremmes det
                     forslag på områder som ikke er temaer i meldingen. Flertallet viser til at
                     meldingen behandler mange og viktige prinsipielle spørsmål og ser ingen grunner
                     til å svekke meldingens politiske innhold ved å trekke inn temaer som ikke er
                     drøftet. Flertallet kommer derfor ikke til å kommentere mindretallsmerknader
                     der disse tematisk ikke er behandlet i meldingen.» 

Kristelig Folkeparti setter spørsmålstegn ved regjeringspartienes tilløp til
                  flertallsarroganse. For er det noe vi behandler i dette stortinget som favner
                  bredt, og som bør inkluderes i alle debatter, så er det diskusjonen om
                  forvaltningen, der alt henger sammen med alt. Hvis komiteen vil diskutere
                  fylkesmannembetet og kommunestrukturen eller andre relaterte områder, så må ikke
                  flertallet si at dette vil de ikke være med på – men være glade for at
                  opposisjonen har tatt inn nye temaer i debatten om vår statlige forvaltning. 

Statsforvaltningen har gjennomgått store endringer de siste 20 årene, og som flere
                  har vært inne på, har den vært mer inspirert av markedsløsninger. Det har vært
                  lagt mer vekt på hvordan økonomiske incentiver fungerer, måling av resultater,
                  konkurranseutsetting og innslag av belønnings- og straffesystemer. Flere oppgaver
                  løses nå i et marked, og dette har igjen skapt større behov for tilsyn og
                  kontroll. Begrunnelsen for dette har vært krav til økt effektivitet og bedre
                  ressursutnyttelse. For å legge grunnlag for måling av resultater er også flere
                  offentlige enheter blitt inndelt i såkalte resultatenheter. Dette har igjen ført
                  til økt fragmentering og desintegrering av forvaltningsorganisasjoner. 

Kristelig Folkeparti er enig i at intensjonene nok har vært gode. Kravet til
                  offentlig sektor har økt. Det offentlige har ansvar for livsviktige og
                  grunnleggende tjenester som betyr mye i folks hverdag, og som legger beslag på
                  store ressurser. 

Det er fornuftig og nødvendig å være opptatt av at ressursene skal brukes
                  effektivt og treffsikkert. Men mange av de sentrale målene for offentlige
                  tjenester, som f.eks. rettssikkerhet, likebehandling og betryggende saksgang, er
                  vanskelig å måle og resultatorientere. Det at forenklede målestandarder legges til
                  grunn, kan være til skade for effektiviseringsprosesser. Forvaltning er ikke, og
                  skal heller ikke være, sammenlignbart med vanlig produksjon. 

Kristelig Folkeparti mener derfor at styringsprinsippene for offentlig sektor må
                  være samhandling og helhet framfor fragmentering og utstrakt konkurranse. Det må
                  bygges på kompetanse og målstyring og ikke bare på målbare formuleringer. 

Kristelig Folkeparti ønsker en sterk offentlig sektor med høy kompetanse, og at
                  private, ideelle og frivillige alternativer blir viktige supplement til det
                  offentlige når det gjelder velferdstjenester innen bl.a. helse og omsorg. 

 Folk skal glede seg til de skal møte offentlig forvaltning. Men er det sånn i dag?
                  Nei, jeg tror dessverre at folk altfor ofte føler seg små i møte med offentlig
                  forvaltning. De føler kanskje ofte at offentlig forvaltning framstår som
                  utilgjengelig, kronglete, og kanskje til og med kranglete. 

Meldingen har som ambisjon å gjøre noe med dette. Det er tre hovedprinsipper som
                  ligger til grunn, slik jeg ser det. Det går på samordning, det går på service, og
                  det går på folkemakt. 

De siste 20 årene har vi sett en avpolitisering av offentlig sektor. Mange
                  oppgaver som før var under direkte politisk styring, er nå lagt ut til enten
                  direktorat, foretak eller til tilsyn. Vi har også sett en fragmentering av
                  statlige oppgaver i form av ulike regioninndelinger. Vi ser derfor behov for mer
                  samordning av forvaltningen. Tiden for avpolitiseringen av Norge er nå forbi, og
                  det er viktig at vi nå prøver å sørge for at politikere igjen får større
                  innflytelse over viktige samfunnsfunksjoner. Det er viktig ikke bare for å styrke
                  politikkens makt, men også for at folk skal få en følelse av at her er det enkelt
                  å henvende seg til politikere, og politikere har mulighet til å gripe inn, og at
                  man dermed også skal få klare ansvarslinjer. 

Det som går på servicenivå, handler om en åpen, inkluderende og serviceinnstilt
                  forvaltning. Det handler om å ta folk på alvor. I møte med forvaltningen skal folk
                  føle at de blir lyttet til, at deres utfordringer blir håndtert, og at det
                  fungerer raskt og effektivt. Kanskje kan også en velfungerende og
                  omstillingsvennlig statsforvaltning være en god strategi for konkurranse om både
                  arbeidskraft og næringsliv internasjonalt. 

Demokratiaspektet er svært viktig. Det er viktig at offentlig forvaltning er
                  preget av rask og effektiv saksbehandling. Jeg er glad for at de ansattes
                  medbestemmelsesrett blir understreket i meldingen, og det er også viktig at vi ser
                  på hvordan demokratiperspektivet i større grad kan prege offentlig forvaltning. 

Som et apropos til det har vi jo også utfordringer i denne sal, hvor vi ser at når
                  vi diskuterer politiske saker, er ofte debatten i media ferdig for lenge siden, og
                  vi ser dessverre sjelden at pressen er til stede i salen her og lytter til
                  debattene som foregår. Det handler om en generell utfordring for det offentlige
                  Norge med hensyn til å være på banen, og særlig er det også viktig for
                  nasjonalforsamlingen at man ikke får en situasjon hvor politikken går rundt de
                  politiske institusjonene, at man velger løsninger uavhengig av det som skjer i
                  denne sal. 

Åge Starheim var inne på Fremskrittspartiets syn på antall forvaltningsnivå og
                  presenterte Fremskrittspartiets syn med tanke på at man ønsker to nivåer, noe også
                  Kari Lise Holmberg var inne på. Ja, enten ville det føre til at det blir mer
                  statlig styring og dermed også mer byråkrati, og for mange av våre innbyggere en
                  opplevelse av at makten kommer lenger bort fra dem, eller så ville det føre til
                  veldig store kommuner for at man skal være i stand til å ivareta de
                  forvaltningsoppgavene som det er snakk om. Jeg vil advare mot den holdningen. 

Jeg kan bruke mitt hjemfylke, Nord-Trøndelag, som eksempel, et fylke som er totalt
                  avhengig av politikk, og som har små kommuner med lavt innbyggertall. Komiteen er
                  godt kjent med området Namdalen i Nord-Trøndelag. Ja, du kan slå sammen hele
                  Namdalen til én kommune, og likevel har du nesten ikke det antallet innbyggere som
                  er tilstrekkelig for å ivareta den typen oppgaver det er snakk. Så her er det
                  altså snakk om enten å fjerne makt fra innbyggerne eller å lage så store
                  forvaltningsområder i enkelte distrikter i Norge at man ikke er i stand til å
                  ivareta de oppgavene på en god nok måte, fordi avstandene og ulempene blir så
                  store. 

Vi skal altså ikke redusere politikkens innflytelse, vi skal styrke den. En
                  reduksjon av politikkens innflytelse vil både svekke mulighetene til å skape noe i
                  Distrikts-Norge, og det vil føre til en avfolkning. Det er feil løsninger på de
                  utfordringene vi står overfor. 

Med denne meldingen justerer vi kursen, fra markedstenkning og over til fokus på
                  demokrati og fellesskap. 

 Venstre er glad i offentlig sektor. Gjennom den skal vi løse viktige oppgaver på
                  vegne av fellesskapet. Det er viktig at offentlig sektor er både effektiv og
                  omstillingsdyktig, og at den ikke vokser seg for stor på bekostning av det private
                  næringsliv. 

Fram mot år 2050 står vi overfor en stor endring i den demografiske
                  sammensetningen i Norge, med en dobling av antallet eldre over 67 år og en
                  reduksjon i antallet skattebetalere i yrkesaktiv alder. Dette vil kreve at vi
                  organiserer offentlig sektor smart og optimalt for å frigjøre så mange hender og
                  hoder som mulig til å drive både velferd og verdiskaping. 

Perioden 2010–2020 framstår som særdeles gunstig for å gjøre offentlig sektor
                  optimalt tilpasset de store utfordringene i eldreomsorgen fra 2020. I perioden
                  2010–2020 har vi en viss økonomisk handlefrihet og en viss demografisk stabilitet. 

Venstre vil ha tre folkevalgte nivå i offentlig sektor. For å sikre mer folkestyre
                  og mer desentralisering vil Venstre sette et tak på statens virksomhet på om lag
                  50 pst. av offentlig sektor og ta hele Norge i bruk ved å fordele de øvrige
                  oppgavene på fylker og kommuner. Venstre ønsker primært at mellomnivået skal være
                  organisert som enhetsfylke. Vi mener at det må foretas en gjennomgang av statens
                  oppgaver med sikte på mer brukernær service, mer sammenhengende kjeder av
                  velferdstilbud og mer desentralisering. 

Når det gjelder statens organisering, viser vi til at Makt- og
                  demokratiutredningen påpekte at forvaltningsendringene de senere tiår har vært
                  preget av sektorvise reformer som har medført økt differensiering og fragmentering
                  av offentlig virksomhet. Den regionale statsforvaltningen består av 41 ulike
                  virksomheter med om lag 29 000 årsverk. Det er i dag 34 virksomheter som har en
                  inndeling som er større enn fylkene, og ingen av disse har sammenfallende
                  regiongrenser. Sett i lys av dette bør det være mye å hente på både
                  demokratisering og effektivisering i statlig sektor. Forvaltningsreformen som trer
                  i kraft fra 2010, vil dessverre i liten grad endre den sektorvise, fragmenterte og
                  embetsstyrte regionale stat, slik ambisjonen med den opprinnelige regionreformen
                  var. Faktisk blir staten selv, ved fylkesmannen, styrket. 

Det er dessverre gjort lite i inneværende periode for å effektivisere både statlig
                  og kommunal sektor. Sentralbanksjefen har ved flere anledninger uttrykt bekymring
                  over manglende effektivisering og omstilling i offentlig sektor. Å ta i bruk ny
                  teknologi er en viktig del av det å styrke tilbudet til innbyggerne, bedre
                  forvaltningen og bidra til effektivisering. Bedre samordning mellom ulike
                  forvaltningsnivå og forenkling er en annen del av dette. Venstre mener også at det
                  er en del å hente på å utfordre offentlig sektor til å konkurrere mer, både med
                  seg selv og andre. Her vil vi særlig peke på potensialet i frivillig sektor som
                  ofte har et idealistisk formål og engasjement som mobiliserer til innsats. Vi har
                  også gode eksempler på forbrukersamvirker i Norge som i større grad kan brukes til
                  fellesskapets nytte. 

Venstre er opptatt av å bruke posisjonen som offentlig forvaltning har som stor
                  kunde og bestiller, for å bidra til konkurranse som skjerper og utvikler norske
                  tjenester, produsenter og leverandører. Det offentlige bør føre en åpen
                  anbudspolitikk med likebehandling av tilbyderne. Det bør også stilles krav til at
                  alle produkter som det offentlige kjøper, er de beste på markedet når det gjelder
                  miljøegenskaper. Venstre vil legge til rette for omfattende bruk av elektronisk
                  handel, også innenfor det offentlige. I løpet av neste stortingsperiode bør minst
                  halvparten av alle offentlige innkjøp gjøres elektronisk og ressursene frigjøres
                  til å yte bedre tjenester i stat, fylker og kommuner. 

 Stortingsinnstillinga tyder på at det er brei semje om forvaltningspolitikken. Ein
                  samla komité sluttar opp om Regjeringa si understreking av verdiane som må prege
                  forvaltninga. Komiteen har ingen merknader til prinsippa for organisering og
                  sluttar opp om understrekinga av brukarmedverknad og at folk skal ha innverknad på
                  utviklinga av offentlege tenester. Komiteen er òg samd med Regjeringa i at
                  forvaltninga må dra nytte av dei tilsette sin kompetanse i utviklingsarbeidet. 

Statsforvaltninga er ein del av den demokratiske styringskjeda. Forvaltninga har
                  makt og tek avgjerder om rettar og plikter til folk. Det gjer forvaltninga til
                  noko mykje meir enn ein tenesteprodusent. Forvaltninga har meir samansette mål enn
                  privat verksemd har. Forvaltninga skal treffe avgjerder baserte på rettssikkerheit
                  og likebehandling. Forvaltninga skal vere open og inkluderande. Folk skal ta del i
                  utforminga av velferdssamfunnet, og dei skal ha tenester som er tilpassa det dei
                  treng. Styringssystema og oppbygginga av forvaltninga skal sørgje for politisk
                  styring med viktige samfunnsområde. 

Forvaltninga er til for fellesskapet. Fellesskapet sine ressursar skal brukast på
                  den beste måten, slik at vi når dei politiske måla. Vi er forplikta til å finne
                  fram til ei effektiv oppgåveløysing. Effektivitet er då ikkje berre eit spørsmål
                  om kostnadsreduksjon, men òg om å prioritere mellom ulike mål og velje verkemiddel
                  som gjer at dei prioriterte måla faktisk vert nådde. 

Eg har merka meg at Framstegspartiet, Høgre og Venstre vil gjere fleire
                  forvaltningsorgan om til sjølvstendige juridiske einingar. Representanten Holmberg
                  var innom det i innlegget sitt. Men dei seier ikkje kva for forvaltningsorgan
                  eller kva for oppgåver dette gjeld. Dei forvaltningsorgana vi har i dag, har stort
                  sett oppgåver knytte til avgjerdsmyndigheit og samfunnsstyring. I og med at desse
                  partia ikkje har merknader til organisasjonsprinsippa, går eg ut frå at dei
                  sluttar seg til at oppgåver knytte til avgjerdsmyndigheit og samfunnsstyring skal
                  organiserast som ein del av staten. Regjeringa slår fast at utøvinga av
                  avgjerdsmyndigheit og samfunnsstyring er maktutøving og må vere under demokratisk
                  kontroll. 

Organiseringa i staten skal vere ryddig. Det skal ikkje vere tvil om statsråden er
                  ansvarleg eller ikkje. Det går til kjernen av det parlamentariske systemet vårt. 

Fridomen som verksemdene treng – fagleg, økonomisk og administrativt – må vegast
                  opp mot kravet om politisk styring og statsrådsansvaret. Vi skal ta omsyn til
                  samhandling med andre aktørar, f.eks. når vi skal velje geografisk inndeling av
                  statsetatane. Eg er glad for at komiteen òg sluttar opp om desse prinsippa. 

Offentleg sektor skal utviklast som offentleg sektor. Forvaltninga skal byggje på
                  eigne verdiar og styrkar, ikkje blindt ape etter løysingar som finst i marknaden.
                  Vi er altså ikkje kundar av forvaltninga. 

Openheit og aktiv involvering av folk og tilsette i fornyinga av offentleg sektor
                  gir gode løysingar og er eit demokratisk poeng i seg sjølv. Forvaltninga kan lære
                  mykje av delingskulturen til f.eks. nettsamfunna. Medverknad er noko mykje meir
                  enn å stemme på valdagen. Vi skal ha innbyggjarane med på laget, i
                  politikkutforminga og i utviklinga av tenestene. 

Å tilpasse tenestene til det brukarane treng, er meir komplisert i forvaltninga
                  enn i marknaden. Forvaltninga skal ta omsyn til fellesskapsinteressene, særleg til
                  dei som ikkje like enkelt når fram med krava sine. Nettopp difor har vi organisert
                  desse tenestene i fellesskap og ikkje i marknaden. 

Mange av oppgåvene i forvaltninga inneber bruk av makt. Forvaltninga skal ikkje
                  berre ta dei rette avgjerdene, men dei skal ta avgjerdene på rett måte. Folk skal
                  ha rett til å bli høyrde, ha rett til ny vurdering og klage, og vedtaka skal vere
                  heimla i lov, byggje på fakta og vere grunngjevne. 

Det viktigaste grepet i fornyinga av offentleg forvaltning handlar om IKT. Vi
                  stiller sterkare krav om samordning og heilskapstenking. Vi lagar gode og enkle
                  sjølvbeteningsløysingar for brukarane. Vi gjer tilværet enklare for brukarane, og
                  vi utnyttar ressursane betre. Når etatar for framtida ber om løyvingar til store
                  IKT-prosjekt, må dei vise korleis dei tek omsyn til dei køyrereglane vi har laga,
                  og til felles arkitekturprinsipp – dette for å få ei mest mogleg effektiv løysing
                  på fornyingsarbeidet. 

 Det blir replikkordskifte. 

 I innstillinga står det at heile komiteen meiner at statsforvaltinga skal bruke
                  ressursane på ein effektiv måte. Det er derfor viktig at innkjøp vert gjort på ein
                  skikkeleg og ordentleg måte. Det offentlege kjøper inn varer og tenester for over
                  250 milliardar kr kvart år. Men det er framleis slik at ein bryt regelverket i
                  stor grad, også i departementa. 

Mitt spørsmål til statsråden er då: Kvifor vil ikkje Regjeringa vere med på å
                  setje ned eit utval for å utforme forslag til ei meir effektiv handheving av
                  regelverket for offentlege anskaffingar? 

 Det er fordi Regjeringa allereie har sett ned det utvalet. 19. desember 2008 sette
                  Regjeringa ned – i statsråd – eit utval som skal sjå på handhevinga av reglane om
                  offentlege innkjøp som følgje av eit EU-direktiv, men òg med mandat til å gå
                  igjennom det eksisterande regelverket. Dette ville representanten Åge Starheim ha
                  visst om han hadde snakka med Framstegspartiets medlemer i næringskomiteen. Vi
                  skal seinare i ei sak diskutere stortingsmeldinga om offentlege innkjøp. Eg har
                  lagt merke til at Framstegspartiets medlemer i næringskomiteen har valt ikkje å
                  fremje det forslaget, for dei har følgt med i timen og sett at det utvalet
                  allereie er sett ned. 

 Arild Stokkan-Grande sa i begynnelsen av sitt innlegg at folk skal glede seg i
                  møtet med offentlig sektor. Det er jeg hjertens enig i. Han nevnte bl.a. service,
                  og det vil jeg konkretisere med å si: åpningstider i statlige etater. 

Høyre mener at åpningstidene i offentlig sektor må være tilpasset det moderne
                  arbeidslivet og det moderne familielivet – det livet vi har i dag, hver dag. Det
                  krever bredere åpningstider og bedre, større fleksibilitet. Høyre har ved enhver
                  mulig anledning i denne fireårsperioden tatt initiativ til dette, ikke minst
                  overfor statsråden – men jeg velger å si: forgjeves. 

Nå vil jeg spørre: På hvilken måte har statsråden gjennom de fire årene som er
                  gått, lagt til rette for bedre, bredere og lengre åpningstider og en større
                  fleksibilitet i de statlige etatene? 

 Denne replikken er jo eit resultat av at Høgre har sett seg fast i gårsdagens
                  løysingar. I mine fire år i statsrådsstolen kan eg nesten ikkje hugse at eg har
                  motteke ein einaste e-post, eller melding, frå folk som er opptekne av
                  opningstida. Dei er opptekne av elektroniske tenester. Det betyr at opningstida er
                  24 timar i døgnet, sju dagar i veka, 365 dagar i året. 

Eg var på besøk i Kongsberg kommune tidlegare i år. Der sa dei at
                  barnehagesøknadene kjem inn kl. 02 om natta. Det er tilpassa det moderne
                  familielivet som folk lever i dag. Det er ikkje telefontid og opningstid folk er
                  opptekne av. Folk er opptekne av å ha elektroniske tenester slik at dei kan utføre
                  tenestene når det passar dei – ikkje når det passar staten. 

Når det gjeld elektroniske tenester, har denne Regjeringa gjort veldig mykje –
                  berre sjå på helseområdet og det vi no har gjort i forhold til frikortordninga,
                  reseptordninga, og dette med kvitteringar når ein har vore ute og reist. Folk skal
                  sleppe å gå på Nav-kontoret for å få igjen pengar. No vert dette elektronisk
                  ordna. Det er å leggje til rette for eit moderne familieliv, og vi kan ramse opp
                  teneste på teneste som det er viktig at folk får tilgjengeleg. Det er det som er å
                  møte framtida – ikkje ha svaret på gårsdagens utfordringar. 

 Denne stortingsperioden er snart over, og det kan være nyttig å se på perioden som
                  helhet. 

Hvis en ser på denne perioden, har Regjeringen vært opptatt av å stoppe en
                  utvikling som er basert på markedsorienterte løsninger og effektivisering.
                  Regjeringen vil mer over på samhandling, kompetanse og andre styringsformer – og
                  har fått tilslutning til det gjennom et bredt flertall i Stortinget. 

Men så har man også hatt noen store reformer, og la meg nevne to av dem.
                  Nav-reformen har hatt en smertefull start – eller fødsel. Jeg vil gjerne ha
                  statsrådens kommentar til denne ene store reformen. Den andre er
                  forvaltningsreformen, som skulle bli en stor demokratireform. Ble det en stor
                  demokratireform, eller ble det bare en liten justering? Jeg vil gjerne ha den
                  oppsummerende kommentaren fra statsråden. 

 Eg er veldig glad for Kristeleg Folkeparti si støtte gjennom heile perioden til
                  den kursendringa som denne regjeringa har gjort – vekk frå marknadsorientering og
                  over på, som representanten sa, samhandling og samordning som dei viktigaste
                  stikkorda. Det er viktig, òg at vi leverer dei viktigaste tenestene gjennom
                  offentleg sektor. Eg merka meg òg i innstillinga at Kristeleg Folkeparti har teke
                  ganske markant avstand frå dei tre andre borgarlege partia i merknadene om
                  konkurranseutsetjing. Det er sjølvsagt vi veldig glade for. 

Når det gjeld forvaltningsreforma, meiner eg at ein undervurderer veldig det som
                  ligg i ho. Om ein høyrer på debattane rundt om i dei ulike fylka knytt til alt som
                  har med vegar, f.eks. riksvegar, å gjere, begynner det å gå opp for folk kva for
                  store oppgåver som faktisk er delegerte nedover i systemet. Fylkespolitikarane
                  kjem til å få ei veldig stor oppgåve knytt til noko som alle politikarar og
                  innbyggjarar er opptekne av i dette landet, nemleg samferdsle. Det er ei viktig
                  demokratioppgåve at det vert løyst lokalt. Ein må ikkje undervurdere alt det som
                  ligg i forvaltningsreforma. 

 Hvordan ser statsråden og Regjeringen for seg at staten kan bli en mer
                  miljøvennlig innkjøper? 

 Det ser vi for oss på følgjande måte: Vi har skjerpa regelverket i lov om
                  offentleg anskaffing knytt til at innkjøparane skal ta miljøansvar. Eg har merka
                  meg at der er det divergens spesielt mellom Framstegspartiets og Høgres merknader
                  i denne saka, samanlikna med neste sak. I den neste saka skal vi behandle
                  stortingsmeldinga om lov om offentleg innkjøp. Der har Framstegspartiet og Høgre
                  valt å gå ut av ein fleirtalsmerknad, der komiteen presiserer at offentleg sektor
                  gjennom dei store innkjøpa vi faktisk gjer – vi handlar for 270 milliardar kr
                  kvart år – skal setje miljøkrav. Vi har hatt eit panel som har laga kriterium for
                  korleis den enkelte innkjøparen kan stille dei miljøkrava knytt til både kjøp av
                  hotelltenester, IKT eller kva det skal vere. Vi er veldig opptekne av det. Det
                  vert følgt opp av konkrete råd og konkrete verktøy slik at ein faktisk får gjort
                  det. Det å bruke innkjøpsregelverket er sjølvsagt ein sentral del av det. Vi er
                  glade for å ha Venstre si støtte til det. 

 Det var mange forventninger og mye håp knyttet til regionreformen. Ikke alt ble
                  som forventet i den meldingen. 

Saksordføreren sa at det ble lagt mye jobb ned i denne meldingen, St.meld. nr. 19,
                  om forvaltningsreformen, og saksordføreren kom også inn på at det kanskje var noe
                  av det viktigste man hadde behandlet denne perioden. Retorikken hans var noe
                  overfladisk, og han oppsummerte vel med å si at dette var et diskusjonsnotat til
                  regjeringspartiene. Men kan statsråden nevne noe hun vil framheve – f.eks. fire
                  punkter som innbyggerne i Norge vil merke – ved denne meldingen som vi har til
                  behandling i dag? 

 Ja, det gjer eg veldig gjerne. 

Det viktigaste, trur eg, er det som representanten Arild Stokkan-Grande var inne
                  på, at her tek ein den politiske styringa tilbake. Ein går frå marknadsstyring til
                  folkemakt. Det er eit viktig grep. Det er det viktigaste overordna grepet. Eg vil
                  òg nemne handlingane. Vi har brukt fire år på å snu skuta vekk frå meir og meir
                  marknadsorientering, som det var under den førre regjeringa, sterkt støtta av
                  Framstegspartiet, slik at vi no tar tilbake politisk styring og har politisk
                  kontroll over viktige avgjerder. 

Så har vi gjort vesentlege endringar når det gjeld den fragmenteringa og den
                  desentraliseringa som vart gjord når det gjaldt alle verdas små og store
                  avgjerder. Vi samordnar, og vi skaper ein heilskap no, både på tvers av
                  organisasjonane og verksemdene og innanfor verksemdene, slik at det skal verte
                  meir heilskap, slik at den enkelte innbyggjaren og næringslivet skal vite kva ein
                  faktisk står overfor. Ikkje minst er brukarmedverknaden av ein heilt annan
                  karakter. Ein skal vere med og påverke tenestene og vere mykje meir i direkte
                  dialog, både med verksemder og med politikarar. 

 Replikkordskiftet er omme. 

De talere som heretter får ordet, har en taletid på inntil 3 minutter. 

 Regionreformen, som vi behandlet tidligere denne perioden, ble ikke så vellykket
                  som man hadde forventet og håpet. Forvaltningsmeldingen, som vi behandler i dag,
                  er vel ikke noe av det mest spenstige vi har behandlet i Stortinget i denne
                  perioden. Jeg vil ikke tro at innbyggerne vil merke stor forskjell på før og etter
                  denne meldingen. Jeg tror ikke de store reformene fra denne regjeringen vil bli
                  husket for noen verdens ting. 

Fylkeskommunen skal visstnok framstå som det store navet i lokaldemokratiet – uten
                  oppgaver, og nå med noen slitne veier, men uten penger til å drifte disse. Norge
                  er et lite land, der det bør være tilstrekkelig med to forvaltningsnivåer, stat og
                  kommuner. Det ville være å styrke lokaldemokratiet og gi bedre tjenester. Å legge
                  flere oppgaver til kommunen kan være nøkkelen til dette. 

Det må være en målsetting å bedre åpningstidene i offentlig sektor, fordi
                  offentlig sektor er til for å yte service for innbyggerne og ikke omvendt. Hvem er
                  til for hvem, spør mange seg. Åpningstider i offentlige kontorer må være tilpasset
                  det moderne mennesket. Service overfor den yrkesaktive delen av befolkningen bør
                  prioriteres høyere. Det innebærer etter min mening en kombinasjon av bredere
                  åpningstider og digitalisering av offentlig tjenesteyting. 

Alle har ropt på bedre IKT-løsninger, og alle bør få det, også i offentlig sektor.
                  Det kan gi redusert byråkrati og bedre tjenester. Bedre IKT-tjenester i
                  forvaltningen vil være en pådriver til bedre tjenester til innbyggerne, også når
                  det gjelder døgnåpen forvaltning. 

Noen har vært innom elektronisk politianmeldelse på Internett. Det kan være en god
                  løsning for innbyggerne, som kan slippe å ta seg fri fra jobben for å anmelde et
                  tyveri. Politiet bør kunne frigjøre tid til å forebygge og etterforske vold. 

I dag er det stor underrapportering når det gjelder vinningskriminalitet, f.eks.
                  mindre tyveri. Mange velger ikke å anmelde tyveri på grunn av åpningstidene på
                  lensmannskontorene og hos politiet – det er vanskelig å rekke det for en som
                  jobber. Det er ikke mulig å anmelde via Internett. Over et år etter at det ble
                  fremmet forslag om elektronisk politianmeldelse her i Stortinget, har det ikke
                  skjedd mye. 

I Danmark har man allerede i seks år kunnet anmelde visse tyverier elektronisk,
                  altså over Internett. Internett har jeg stor tro på er kommet for å bli. Så her
                  bør det satses. 

 Det er ikke vanlig at jeg sitter igjen med sympati for og medfølelse med
                  forvaltningen og statsråden etter en debatt i Stortinget. Men etter denne debatten
                  må jeg si at jeg har stor medfølelse med forvaltningen. 

Her er det laget en stortingsmelding som omhandler et viktig tema. Det er knapt
                  berørt i debatten. Det går rett og slett ikke an. Her har vi hørt om
                  fylkeskommunen og kommunesammenslåinger, vi har hørt om lensmannskontorer, om
                  politikontor, osv. osv. Men selve styringssystemet i offentlig forvaltning har
                  knapt vært berørt av talerne. Derfor var den merknaden vi skrev, berettiget. Den
                  er ikke uttrykk for noen form for arroganse, men et forsøk på å få debatten inn på
                  det sporet som meldingen legger opp til, og som meldingen forutsetter at debatten
                  skal være – men som den ikke ble. Det var ikke uttrykk for noen form for
                  arroganse, men faktisk en nødvendig påpeking. 

Selv om det er utenfor saken, må jeg få kommentere: Både Høyre og
                  Fremskrittspartiet utbasunerer med stor tyngde at forvaltningsreformen er
                  mislykket. 

Det er mulig den 

blir

 mislykket, men den er jo ikke
                  iverksatt ennå! Den skal iverksettes fra 1. januar 2010, og så får vi se om den
                  blir mislykket. En kan ikke i utgangspunktet utbasunere at den er mislykket – før
                  en har sett hvordan det blir. Dette viser egentlig hvilket debattnivå vi er på.
                  Dette er et viktig område, der vi burde ha diskutert styringssystemer i offentlig
                  sektor og offentlig forvaltning. 

Fremskrittspartiet vil gjerne privatisere – de brukte masse tid på å snakke om
                  privatisering. Men jeg går ut fra at det ikke er den delen av offentlig
                  forvaltning som er tema for denne meldingen, de ønsker å privatisere. Jeg går ut
                  fra at Fremskrittspartiet ikke vil privatisere regjeringens forvaltningsapparat.
                  Dette vil de kanskje kommentere. 

Meldingen har et viktig tema: Hvilke styringssystemer vil vi ha? Er det
                  regelstyring, er det markedsstyring – hva vil vi ha? 

Ifølge Høyre er vi umoderne. Høyre elsker jo ordet «moderne». Hva det betyr, sier
                  de ikke noe om, men det er et eller annet der, som er moderne, og noe som ikke er
                  moderne. Jeg vil påstå at forvaltningen, slik den har utviklet seg – det som har
                  skjedd der – er moderne, selv om det ikke har gått akkurat i den retning Høyre
                  ønsket. Jeg ønsker at vi skal gå enda lenger når det gjelder å avvikle, og si at
                  New Public Management er en dårlig måte å styre offentlig sektor etter – som er å
                  styre ut fra konkurranse og ut fra ideer hentet fra det private næringsliv, der
                  markedsstyring ligger i bunnen, der en splitter opp og lager enheter som skal
                  konkurrere, og der en setter seg kvantitative mål. 

Jeg tror ikke dette er en god måte å styre offentlig sektor på. Dette får ikke
                  fram det beste i den enkelte ansatte og stimulerer ikke til innovasjon og
                  kreativitet. Derfor må vi over på en måte å tenke ledelse og styring av offentlig
                  sektor på som framelsker nettopp dette – og det blir på mange måter å si farvel
                  til New Public Management. 

 Da sier presidenten farvel til Reikvam og ber Kari Lise Holmberg innta
                  talerstolen. 

 Jeg må få si til Rolf Reikvam at i forbindelse med en melding må det være lov å ta
                  opp temaer man savner, temaer som går rett inn i det grunnleggende i offentlig
                  sektor og i statsforvaltningen. 

Det vi i Høyre er opptatt av, er selvfølgelig at offentlig sektor løser oppgavene
                  for befolkningen til beste for befolkningen – og mest mulig lønnsomt, totalt sett. 

At jeg meldte meg på til et treminuttersinnlegg, var egentlig fordi statsråden – i
                  svaret på min replikk til henne – framhevet IKT-løsninger og den digitale verden.
                  Selvfølgelig er jeg enig i at vi hele tiden skal ha en utvikling på dette området
                  som gjør det tilgjengelig for folk flest. Men det er med dette området som med
                  andre områder: Vi blir ikke verdens beste med én gang. Det synes jeg statsråden
                  godt kan ta litt inn over seg. Hvis man f.eks. ringer sitt ligningskontor for å få
                  litt orden på økonomien, får man ikke snakke med noen lokalt – man får oppgitt at
                  man må ringe andre steder. Man henvender seg forskjellige steder, mislykkes noen
                  ganger, begynner på en ny runde – og blir til slutt nr. 54 i køen. Dette tjener jo
                  teleselskapene bra på, men det er den enkelte bruker som må betale – med penger,
                  med tid, og, totalt sett, også med krefter. Jeg har fått mange henvendelser om
                  frustrasjon etter møte med offentlig sektor. 

Jeg kunne godt tenke meg at statsråden kommenterte denne delen av den digitale
                  virkeligheten, og hvordan hun kan forbedre de statlige etatene på dette området.
               

 (komiteens leder): Denne meldingen representerer en politisk høytrykksspyling av
                  det som er igjen av høyremarinade i offentlig forvaltning. Men når marinaden er
                  borte, kommer Fremskrittspartiet med malingsspannet og bred pensel – og det går i
                  svart, helsvart. Det er ikke grenser for hvor tafatt de synes denne meldingen er –
                  og så er det å repetere motstanden mot denne forvaltningsreformen. 

Jeg synes det må være en grense for hvor langt en kan gå når det gjelder å
                  framstille tingene annerledes enn de faktisk er – også på en politisk arena som
                  Stortinget – nemlig at fylkeskommunene er uten oppgaver og uten penger. La oss ta
                  dette med pengene først, f.eks. penger knyttet til oppgaven «øvrige riksveier».
                  For 80 pst. av veinettet i Norge gjennomfører vi tidenes samferdselsløft. Vi
                  ligger milliard på milliard over det nivået som Fremskrittspartiet tidligere bare
                  var i nærheten av å tenke på. Når de nå bruker pengene på begge sider, og ikke tar
                  noe ansvar for landets økonomi, er det liksom blitt andre tall. 

Poenget er at fylkeskommunene får store oppgaver – ikke minst på veisektoren – og
                  får overført betydelige midler, i form av både rentekompensasjonsordninger og frie
                  inntekter, i tillegg til de pengene som brukes til disse formålene i dag. Og dette
                  er bare begynnelsen – det skal jo trappes kraftig opp, i henhold til Nasjonal
                  transportplan. Samtidig skal fylkesveiene få et løft. Det er vedtatt på landsmøtet
                  i Arbeiderpartiet – og da har det lett for å bli slik. I hvert fall synes vi det
                  er en fin arbeidsform. Fylkeskommunene får i tillegg en rekke nye oppgaver. Jeg
                  nevner tippemidler, over 600 mill. kr, som fylkeskommunene skal fordele – heller
                  ikke det er småpenger. Fylkeskommunene får helt og fullt ansvaret for fagskolene.
                  En serie oppgaver gjør at fylkeskommunene vil stå sterkere som regionale
                  utviklingsaktører. 

For dem som ønsker markedsmakt, er det en fordel å få bort et demokratisk nivå,
                  men for oss som ønsker folkestyre, er fylkeskommunene viktige. I Europa er det
                  helt vanlig å ha tre nivåer, så dette er ikke noe særnorsk. Da er det heller
                  ganske utypisk i europeisk sammenheng å gå for den løsningen som
                  Fremskrittspartiet går for, en løsning som innebærer en dramatisk endring i
                  kommunestrukturen. Én ting skal Fremskrittspartiet ha: Akkurat på det området er
                  de i hvert fall ikke opptatt av hva folk mener, for der har de tenkt å kjøre rått.
               

 Eg teikna meg på talarlista for å kommentere noko som eg ikkje rakk i innlegget
                  mitt. 

Lat meg begynne med representanten Holmberg. Det eksempelet som representanten
                  Holmberg tek opp, er heilt rett. Det er mange av oss som fortvilar over å måtte
                  stå i kø, men det har på ingen måte noko med opningstidene å gjere. Det har heller
                  ikkje med digitalisering å gjere. Det har å gjere med at dei ulike verksemdene, ut
                  frå det som sannsynlegvis er kostnadseffektivt for dei, har valt ei løysing som er
                  billigare enn å ha folk som kan svare for den einskilde verksemda. Med det
                  alternative budsjettet Høgre legg opp til for offentleg forvalting, er vel det eit
                  av dei vala som ein er tvinga til å gjere. Ein får altså ikkje i pose og sekk. 

I 2004 hadde Lånekassa 70 000 telefonoppringingar i veka. Etter at dei valde å
                  bruke pengane på å lage nye, digitale løysingar, er dei no nede i 25 000
                  oppringingar i veka. Dei har spart 80 årsverk. Det er heilt i tråd med det Høgre
                  og andre har vore inne på her. Vi må spare årsverk i offentleg sektor. Vi må jobbe
                  meir effektivt, slik at vi brukar menneske til dei oppgåvene og dei tenestene som
                  må løysast av menneske i framtida. 

Når så mange færre faktisk ringjer inn, kan ein ikkje på same tid ha ei forventing
                  om at Lånekassa skal utvide opningstidene sine, som er ein konsekvens av Høgre og
                  Framstegspartiet sitt forslag i innstillinga. Ein får ikkje i pose og sekk. Ein
                  lyt ta eit val. Vi har teke eit val, og det valet har innbyggjarane sett stor pris
                  på. Lånekassa har altså 50 000 færre oppringingar i veka. Folk gjer oppgåvene i
                  Lånekassa på nettet, slik som i ein vanleg nettbank, og når det passar ein sjølv.
                  Det er altså brukarvenlegheit, og det er servicevenlegheit over ein låg sko. 

Representanten Holmberg var òg inne på at det har skjedd lite dei siste fire åra,
                  og at det er svak innovasjonsevne i offentleg sektor, som ho sa. Lat meg ta eit
                  eksempel: Då eg vart statsråd i 2005, arva eg eit forslag frå Morten Meyer om
                  korleis vi skulle forme ut eID i offentleg sektor, noko som er grunnlaget for at
                  vi kan digitalisere stadig fleire tenester, ikkje minst dei personsensitive. Det
                  var ein marknadsmodell. Vi gjekk i gong og arbeidde vidare med han. Men det var
                  ikkje vi som ikkje ville ha den modellen. Marknaden ville ikkje ha han. Vi måtte
                  avvikle heile modellen. Vi sette i gong våre eigne byråkratar til å lage ein ny
                  modell. No har vi 1,2 millionar brukarar av offentleg elektronisk ID. Så
                  innovasjonsevna i offentleg sektor er absolutt til stades. Vi må ikkje underkjenne
                  det arbeidet som faktisk vert gjort. 

Så skal eg berre kvittere ut Ib Thomsen, som spurde om når det skal verte mogleg å
                  få melde frå over nettet. Det kjem. Politidirektoratets arbeid med ny elektronisk
                  løysing for publikumskontakt i politiet, under dette ny nettløysing, skal
                  lanserast primo september. Det skal vere mogleg å melde frå om enkle lovbrot med
                  ukjend gjerningsmann, som tjuveri av mobiltelefonar, syklar osv., etter modell av
                  Sverige og Danmark. Ein har òg ambisjonar på sikt om å bruke Altinn-løysinga for å
                  utvide nettopp det digitale tenestetilbodet. 

 Representanten Tore Hagebakken svinga seg til dei store høgdene, som han ofte
                  brukar å gjere. Det er Framstegspartiet og Høgre som får smake pisken. Hagebakken
                  snakka om den store vegsatsinga i fylka. Ja, det er mogleg, men fylkesrådmannen i
                  Sogn og Fjordane har i ei innstilling til fylkesutvalet no skrive at ein har ikkje
                  ti øre å bruke for å ta igjen etterslepet på vegsektoren. Då må det vere eit eller
                  anna som er gale. Etter det som eg har høyrt, er stillinga ikkje noko særleg betre
                  i våre nabofylke heller. 

Statistisk sentralbyrå, som også Hagebakken brukar å skryte hemningslaust av,
                  presenterte sist måndag ei oversikt over kommuneøkonomien. Der viser det seg at
                  kommunane sin økonomi i 2008 hadde det dårlegaste resultatet som Statistisk
                  sentralbyrå nokon gong har målt. Årsaka til nedgangen i brutto driftsresultat er
                  at auken i driftsutgiftene var klart høgare enn auken i driftsinntektene. Det
                  viser offentlege tal. Då må eg spørje: Kva er årsaka til at Statistisk sentralbyrå
                  ikkje har greidd å finne den fantastiske kommuneøkonomien som regjeringspartia
                  skryter av? 

Så avslutta Hagebakken med at Framstegspartiet iallfall har gjort seg skuldig i
                  ikkje å bry seg om folkeviljen når det gjeld kommunesamanslåing. Då har Hagebakken
                  ikkje registrert at det no er presentert ein statistikk som viser at 51 pst. av
                  folket vil ha større kommunar. Då spør eg: Kva er det som er så gale med det? 

Så vil eg presisere heilt til slutt at Framstegspartiet ikkje har noko framlegg,
                  heller ikkje i sitt program, om at vi skal slå saman kommunar med tvang. Vi held
                  oss framleis til folkeviljen, og vi seier at det skal vere ei folkeavrøysting før
                  ein slår saman kommunar. 

 Også vi i Arbeiderpartiet sier i vårt program at det er behov for endringer i
                  kommunestrukturen. Nå er vi ganske på siden av det saken egentlig handler om, men
                  alt henger sammen med alt, og det demonstrerer vi til fulle i dag. 

Det er klart at hvis en skal kutte ut mellomnivået, altså det regionale nivået, og
                  hvis en mener at det fortsatt skal være et snev av demokrati, og at det er den
                  lokale kunnskapen og helhetstenkningen som skal ligge til grunn for de politiske
                  prioriteringer, må en lage temmelig store kommuner hvis en skal få effektivitet og
                  få dette til å fungere. Da er det ingen vei utenom å bruke tvang. Det betyr at den
                  løsningen som Fremskrittspartiet står for, ikke holder vann, hvis en samtidig sier
                  at en ikke vil bruke tvang. En får ikke så store kommuner i Norge uten å bruke
                  tvang. 

Så vil jeg kort si om kommuneøkonomien at jeg er klar over at 2008 var et krevende
                  år av forskjellige årsaker – finanskrisa slo inn, lønnsoppgjøret ble kostbart, men
                  de som har fått økte lønninger, fortjener det jo. Samtidig er det slik at det
                  opplegget som nå er lagt fram i forbindelse med revidert, og kommuneproposisjonen,
                  på 5,3 milliarder kr, er like mye i én kommuneproposisjon som Erna Solberg som
                  kommunalminister foreslo i løpet av fire år, den gangen Fremskrittspartiet var
                  forhandlingspart. Fremskrittspartiet fikk dratt det litt opp, men det er ikke mye
                  å skilte med, sett i forhold til de summer vi opererer med nå. Men kommunene
                  trenger hver eneste krone som vi nå sørger for. 

 Jeg deler representanten Hagebakkens betraktninger om at vi nå beveger oss litt på
                  utsiden av kjernen av det vi egentlig skulle diskutere i dag. Samtidig trekker man
                  opp en del viktige ting som jeg går ut fra vi også kommer til å fortsette å
                  debattere i morgen. Men man går noe langt når man ser den forrige regjeringens og
                  tidligere statsråd Erna Solbergs satsing på kommunene som synonymt med det
                  Fremskrittspartiet står for. 

Fremskrittspartiet befant seg i opposisjon i forrige periode. Vær klar over at
                  Fremskrittspartiet i hele inneværende periode har foreslått ytterligere midler til
                  kommunene – utover Regjeringens egne forslag. Fremskrittspartiet er det partiet
                  som klarest og tydeligst har ønsket å styrke kommuneøkonomien, og selv om vi
                  legger til grunn et annet system, innser vi at vi inntil videre må forholde oss
                  til det systemet som faktisk eksisterer i dag, men det er en betydelig styrkning i
                  forhold til Regjeringens opplegg. Sist, i forbindelse med statsbudsjettet for
                  2009, foreslo Fremskrittspartiet en økning på 4,8 – nesten 4,9 – milliarder kr
                  utover Regjeringens opplegg. 

Så til kommunesammenslåing. Jeg vet ikke hva man baserer seg på, men det er ikke
                  slik at Fremskrittspartiet – selv om man prøver å gi inntrykk av det – ønsker
                  tvang i forbindelse med kommunesammenslåing. Men representanten Hagebakken sier jo
                  ganske mye selv når han sier at behovet for kommunesammenslåing klart er til
                  stede. Så finnes det altså måter man kan gjøre det på som ikke handler om å bruke
                  pisk, som ikke handler om å bruke tvang, som ikke handler om å presse – hadde jeg
                  nær sagt – kommunene til å gjøre noe de stritter imot. Det er bare å se seg litt
                  rundt i Norden – se til våre naboland, til Danmark ikke minst, som klarte å få til
                  en prosess som fikk kommunene med på lag. Det er i den retning man bør tenke. Da
                  er det ikke nødvendig å bruke pisk i det hele tatt. 

Jeg tror de aller fleste også i Kommune-Norge – lokalpolitikere generelt, forstår
                  problemstillingen og forstår at for å få ytterligere oppgaver, for å kunne utøve
                  sin rolle i lokaldemokratiet best mulig trenger man større og mer robuste
                  kommuner. Jeg håper det er en forståelse blant de største partiene i denne salen
                  for at man bør jobbe i den retning. Men å gjøre dette til en kamp hvor man bruker
                  pisk og tvang, er selvfølgelig fullstendig uaktuelt. 

 Flere har ikke bedt om ordet til sak nr. 2. 

(Votering, se side 3812) 





                    

 Under debatten er det satt fram 13 forslag. Det er 

forslagene nr. 1 og 2, fra Åge Starheim på vegne av Fremskrittspartiet,
                        Høyre, Kristelig Folkeparti og Venstre 

forslagene nr. 3–6, fra Åge Starheim på vegne av Fremskrittspartiet, Høyre
                        og Venstre 

forslagene nr. 7–11, fra Åge Starheim på vegne av Fremskrittspartiet og
                        Høyre 

forslag nr. 12, fra Åge Starheim på vegne av Fremskrittspartiet 

forslag nr. 13, fra Kari Lise Holmberg på vegne av Høyre og Kristelig
                        Folkeparti 

Det voteres over forslag nr. 13, fra Kristelig Folkeparti. Forslaget lyder: 

«Stortinget ber Regjeringen legge frem en reform som innbærer at de regionale
                     helseforetakene legges ned og at ressurser og makt flyttes til de lokale
                     helseforetakene.» 

Votering:

Forslaget fra Høyre og Kristelig Folkeparti ble med 86 mot 15 stemmer ikke
                  bifalt.

(Voteringsutskrift kl. 01.20.33)Ny votering, voteringsutskrift kl.
                     01.22.52, se side 3813.

 Det voteres over forslag nr. 12, fra Fremskrittspartiet. Forslaget lyder: 

«Stortinget ber Regjeringen fremme forslag om en egen forvaltningsdomstol/et
                        eget forvaltningstilsyn for å behandle klager etter kommunale planvedtak.»
                     

Votering:

Forslaget fra Fremskrittspartiet ble med 81 mot 22 stemmer ikke
                  bifalt.

(Voteringsutskrift kl. 01.20.50)

 Vi skal så votere over forslagene nr. 7–11, fra Fremskrittspartiet og Høyre.
                  

Forslag nr. 7 lyder: 

«Stortinget ber Regjeringen utrede og fremme forslag om å etablere en ny
                        forvaltningsstruktur med bare to folkevalgte nivåer, stat og kommune.» 

Forslag nr. 8 lyder: 

«Stortinget ber Regjeringen utrede og legge frem for Stortinget en sak om at
                        oppgaver innenfor miljø, landbruk og naturforvaltningen overføres fra
                        Fylkesmannen til kommunene.» 

Forslag nr. 9 lyder: 

«Stortinget ber Regjeringen etablere en tilsynsordning for offentlige
                        anskaffelser og nedsette et utvalg for å utforme forslag til en mer effektiv
                        håndhevelse av regelverket for offentlige anskaffelser.» 

Forslag nr. 10 lyder: 

«Stortinget ber Regjeringen fremme forslag for Stortinget om å oppheve
                        boplikten og fjerne prisreguleringen på landbrukseiendommer.» 

Forslag nr. 11 lyder: 

«Stortinget ber Regjeringen fremme de nødvendige lovendringsforslag slik at
                        konsesjonsmyndighet for alle kraftverk opp til 1 MW delegeres til den
                        enkelte kommune.» 

Votering:

Forslagene fra Fremskrittspartiet og Høyre ble med 67 mot 36 stemmer ikke
                  bifalt.

(Voteringsutskrift kl. 01.21.07)

 Det skal så voteres over forslagene nr. 3–6, fra Fremskrittspartiet, Høyre og
                     Venstre. 

Forslag nr. 3 lyder: 

«Stortinget ber Regjeringen etablere følgende målsettinger for bedre
                        åpningstider i offentlig sektor som skal være gjennomført før 2010: 

Statlige kontorer med stor publikumspågang skal være åpne til kl. 1800 på
                        hverdager og i noen tilfeller på lørdager. Eksempler: trafikkstasjoner,
                        Skatteetaten, Arbeidstilsynet, passhenvendelser, toll- og avgiftsetaten. 

Alle statlige kontorer med publikumshenvendelser skal i løpet av denne
                        stortingsperioden ha løsninger for telefonbetjening fram til kl. 1800 på
                        hverdager og fra kl. 1000 til kl. 1400 på lørdager. Eksempler: Husbanken,
                        Statens lånekasse for utdanning, Brønnøysundregistrene, Fylkesmannen,
                        Statens forurensningstilsyn, Arbeidstilsynet.» 

Forslag nr. 4 lyder: 

«Stortinget ber Regjeringen legge fram for Stortinget en oppgaveliste med
                        oppgaver som er aktuelle å flytte fra staten og til kommunesektoren i
                        perioden 2010 til 2020, med et særlig fokus på mer sammenhengende kjeder av
                        velferdsoppgaver.» 

Forslag nr. 5 lyder: 

«Stortinget ber Regjeringen etablere en uavhengig konkurransenemnd som skal
                        kunne omgjøre vedtak på faglig grunnlag.» 

Forslag nr. 6 lyder: 

«Stortinget ber Regjeringen legge frem for Stortinget en egen melding om en
                        fremtidsrettet landbrukspolitikk.» 

Votering:

Forslagene fra Fremskrittspartiet, Høyre og Venstre ble med 60 mot 41
                  stemmer ikke bifalt.

(Voteringsutskrift kl. 01.21.23)

 Det skal nå voteres over forslagene nr. 1 og 2, fra Fremskrittspartiet, Høyre,
                     Kristelig Folkeparti og Venstre. 

Forslag nr. 1 lyder: 

«Stortinget ber Regjeringen bruke økonomiske incentiver for å stimulere
                        kommuner til å slå seg sammen.» 

Forslag nr. 2 lyder: 

«Stortinget ber Regjeringen sørge for at innbyggerne kan få gitt elektronisk
                        politianmeldelse på Internett.» 

Votering:

Forslagene fra Fremskrittspartiet, Høyre, Kristelig Folkeparti og Venstre
                  ble med 54 mot 49 stemmer ikke bifalt.

(Voteringsutskrift kl. 01.21.39)

 (fra salen): Jeg tror ikke voteringen over Forslag nr. 13 gikk helt riktig for
                     seg. 

 Presidenten vil da foreslå at det voteres på nytt over forslag nr. 13, fra
                     Høyre og Kristelig Folkeparti. 

Votering:

Forslaget fra Høyre og Kristelig Folkeparti ble med 80 mot 23 stemmer ikke
                  bifalt.

(Voteringsutskrift kl. 01.22.52)

Komiteen hadde innstilt: 

St.meld. nr. 19 (2008–2009) – Ei forvaltning for demokrati og fellesskap –
                  vedlegges protokollen. 

Votering:

Komiteens innstilling ble enstemmig bifalt.


                    
                    

 Etter ønske fra næringskomiteen vil presidenten foreslå at taletiden blir
                  begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordførar for saka): Det offentlege handlar for om lag 270 milliardar kr kvart år.
                  Dette er fellesskapet sine midlar, som må utnyttast på ein best mogleg måte. Det
                  er difor viktig at det offentlege opptrer som ein profesjonell og ryddig
                  innkjøpar, som følgjer alle lover og reglar. Betre innkjøpsrutinar i det
                  offentlege kan frigjera store beløp til andre ting. Folk flest skal kunna ha
                  tillit til at offentlege innkjøp skjer på ein samfunnstenleg måte. 

Denne stortingsmeldinga er den siste i ei lang rekkje tiltak frå Regjeringa i
                  denne perioden, som viser at offentlege innkjøp vert tekne på alvor og sette høgt
                  opp på dagsordenen i konkurransepolitikken. Rettleiing om korleis ein kan sikra
                  gode innkjøp, har vorte utarbeidd. Eit sanksjonssystem er på plass, med bøter på
                  inntil 15 pst. ved ulovlege kjøp, og det er oppretta eit eige direktorat for
                  forvaltning og IKT, som heiter Difi. Komiteen har hatt høyring i saka, og begge
                  dei to høyringsinstansane som møtte, NHO og KS, var veldig nøgde med meldinga. 

Kompetanse, informasjon og rettleiing er føresetnader for at
                  informasjonsregelverket skal kunna etterlevast på ein god måte, og det vert
                  vektlagt i meldinga. I innstillinga understrekar alle parti – med unnatak av
                  Høgre, som eg ser ikkje er kome her i dag, dei er vel på veg – at innkjøp skal
                  vera eit leiaransvar. Leiarar skal ha ansvar for å setja innkjøpsarbeidet i ein
                  strategisk samanheng og sjå til at verksemda har den naudsynte kompetansen til å
                  gjera innkjøp på ein korrekt måte. 

Offentleg sektor er ein sentral aktør på marknaden og difor viktig i ein
                  næringspolitisk samanheng. Ein sterk og effektiv offentleg sektor som har evne til
                  å fornya seg i takt med endra behov, er viktig for å sikra gode tenester landet
                  over. Ved å vera ein krevjande kunde kan offentleg sektor stimulera til nyskaping
                  og innovasjon. God dialog mellom offentleg sektor og bedriftene er svært viktig.
                  Spesielt innan helse- og omsorgssektoren er det viktig at me finn nye måtar me kan
                  løysa dei store oppgåvene på. Her kan meir innovative innkjøp bidra til å utvikla
                  nye prosessar, varer og tenester. Ein strategisk bruk av offentlege innkjøp kan
                  stimulera næringslivet til auka fokus på innovasjon og på den måten bidra til å
                  gjera næringslivet vårt meir konkurransedyktig. Det er òg viktig at det
                  offentlege, gjennom bruk av miljøkrav, stimulerer til innovasjon på miljøområdet,
                  såkalla grøne innovasjonar. 

Høgre- og venstresida har på ein måte litt ulike tilnærmingar til offentlege
                  innkjøp. Ein stor diskusjon i denne perioden har vore terskelverdiar og den
                  såkalla «lille Doffin». Då me heva terskelverdien til 500 000 kr, var det store
                  protestar bl.a. frå Høgre. Difor er det viktig at fleire merkar seg at hevinga av
                  terskelverdien frå 200 000 kr til 500 000 kr, som ein gjorde i 2005, faktisk har
                  vore samfunnsøkonomisk lønsam. Det er konklusjonen til Asplan Viak, som har
                  evaluert konsekvensane av endringane. Det viser seg at både leverandørar og
                  innkjøparar har spart pengar på enklare innkjøpsprosessar, og at tapet på ein
                  eventuell redusert konkurranse ikkje overstig denne gevinsten. 

Den nye offentleglova som tok til å gjelde 1. januar 2009, gjer at alle
                  innkjøpsprotokollar og tilbod skal vera offentleg tilgjengelege. Under
                  komitéhøyringa vart det teke til orde for ein enkel måte å kunna få tilgang til
                  innkjøpsprotokollane på – det vart det stilt spørsmål om – og difor har fleirtalet
                  bedt Regjeringa sjå nærmare på dette, slik at dei kan koma fram med ei god løysing
                  før me innfører nye ordningar, noko som opposisjonen har føreslått. 

Me legg meldinga ved protokollen, og opposisjonen vil heilt sikkert fremma sine
                  eigne forslag i saka. 

 La meg først få takke saksordføreren for arbeidet i denne saken – det er en stor
                  og viktig sak. Man kunne kanskje ønsket seg at man hadde litt bedre tid til
                  behandling i komiteen for å gå nærmere inn i ulike problemstillinger, og at
                  meldingen hadde kommet på et tidspunkt da det hadde vært litt kortere dager på
                  Stortinget, så man kunne hatt en bredere debatt og engasjert flere utenfor
                  næringskomiteen. 

Som saksordføreren var inne på, kjøper offentlig sektor varer og tjenester for
                  over 270 milliarder kr pr. år – det er med andre ord en formidabel sak. Det som
                  det har vært interessant å følge med på, er Riksrevisjonens avsløringer og
                  omfattende merknader om brudd på reglene for offentlige kjøp. Det synes vi er
                  alvorlig. Når det gjelder det kommunale og fylkeskommunale, har man avslørt samme
                  tilstander der. Det er alvorlig. 

Jeg har lyst til å vise til det som Riksrevisjonen kom med i januar i år, og
                  pressemeldingen der Riksrevisjonen skriver at de er: 

«særlig bekymret over at forvaltningen ikke klarer å etterleve og praktisere
                  regelverket for offentlige anskaffelser. Mange av de samme etatene får nærmest
                  likelydende merknader knyttet til brudd på anskaffelsesregelverket som ved siste
                  revisjonsrapport. Den store oppmerksomheten som både Riksrevisjonen og Stortingets
                  kontroll- og konstitusjonskomité har rettet mot dette området har ikke medført
                  særlige forbedringer.» 

Det er en svært alvorlig kritikk som framkommer. 

Videre: 

«Brudd på anskaffelsesregelverket er fortsatt et gjennomgående problem i
                     staten. Fem departementer og en rekke underliggende etater har fått merknader
                     til egen anskaffelsesvirksomhet. For tredje år på rad har Riksrevisjonen
                     merknader til at anskaffelsesregelverket ikke følges i Fornyings- og
                     administrasjonsdepartementet, som er regelverksforvalter på området. Dette er
                     et område som vi har vært kritiske til over lang tid, og der vi dessverre ser
                     få spor til bedring.» 

Det er alvorlig. Jeg forventer at statsråden i sitt innlegg litt senere i debatten
                  forteller konkret hva departementene har gjort, og hva departementene kommer til å
                  gjøre i framtiden. Det kan ikke være slik at man tar så lettvint på den typen
                  oppgaver, når man forvalter så store verdier. 

Som sagt er vi glade for at meldingen kommer, men vi etterlyser mer handlekraft i
                  meldingen. Det er også derfor opposisjonen har fremmet en rekke forslag i
                  innstillingen. Dessverre får jo ikke – som vanlig – opposisjonen flertall, for de
                  rød-grønne stemmer ikke for våre forslag. Vi er opptatt av at regelverket blir
                  klart og tydelig, både når det gjelder tilbyder og innkjøper, og at man sikrer lik
                  konkurranse. 

Det er viktig for oss at det er en ordning der man offentliggjør hvilke
                  leverandører som leverer varer og tjenester til offentlig sektor. Vi synes det er
                  viktig med åpenhet, og at man har en oversikt over den typen tjenester, rett og
                  slett for å fjerne enhver form for mistanke og tvil om hvordan dette slår ut, og
                  at de som konkurrerer, har en mulighet til å se hvordan avtaler blir inngått. 

Like viktig er det å styrke KOFA. Der er det mange måter å gjøre det på, og det er
                  nedsatt en gruppe som skal se på det som skjer der. Vi fremmer også forslag om å
                  etablere en tilsynsordning for offentlige anskaffelser. I et slikt system kan man
                  tenke seg at KOFA er et organ som ankebehandler den typen spørsmål. 

Med dette tar jeg opp de forslagene som Fremskrittspartiet fremmer sammen med
                  andre partier i innstillingen. 

Svein Roald Hansen hadde her tatt over presidentplassen.
               

 Representanten Øyvind Korsberg har tatt opp de forslagene han refererte til. 

 Kristeleg Folkeparti ser positivt på at det no ligg føre ei stortingsmelding som
                  prøver å følgja opp den omfattande kritikken som har kome frå Riksrevisjonen, om
                  brot på anskaffingsregelverk på ulike nivå i offentleg forvalting. Det er viktig
                  at regelverket er klårt og utvitydig både for tilbydar og innkjøpar. Auka
                  konkurranse om å vera leverandør til det offentlege er med på å betra
                  effektiviteten og innovasjonsevna i norsk næringsliv. Dette sikrar best mogleg
                  kvalitet til lågast pris, gode service- og oppfølgingsavtaler, og ikkje minst
                  forhindrar gode innkjøpsrutinar korrupsjon eller mistanke om det. 

Mange av Regjeringa sine forslag er positive, men det er òg til dels betydelege
                  manglar. Kristeleg Folkeparti og dei andre opposisjonspartia føreslår difor ei
                  rekkje forbetringar. Ikkje minst er Kristeleg Folkeparti skuffa over at Regjeringa
                  held fram med å setja menneske ut på anbod. Dette skjer trass i at EØS-avtala
                  opnar for unntak for ideelle organisasjonar som yter helse- og omsorgstenester.
                  Den kyniske konkurranseutsetjinga rammar brukarar over heile landet som har
                  opphald i frivillige institusjonar som yter barnevernstenester og rusomsorg. For
                  det første ber Kristeleg Folkeparti Regjeringa om snarast å fremja forslag som
                  sikrar at ideelle verksemder som yter helse- og omsorgstenester, under dette
                  barnevernstenester, vert unnatekne frå kravet om anbod i lov om offentlege
                  anskaffingar. 

For det andre ber Kristeleg Folkeparti Regjeringa snarast sikra at Helse Sør-Aust
                  følgjer den avtalepraksisen for helse- og omsorgstenester som dei andre
                  helseregionane følgjer. 

For det tredje ønskjer Kristeleg Folkeparti at Regjeringa snarast må fremja
                  forslag som sikrar at den kommunale eigendelen på ideelle rusbehandlingsplassar
                  vert fjerna, slik at kommunane vert stilte overfor den same økonomiske
                  situasjonen, uavhengig av om kommunen nyttar ein ideell eller ein statleg
                  institusjon. 

På bakgrunn av dette tek eg opp dei forslaga som går fram av innstillinga. 

 Representanten Ingebrigt S. Sørfonn har tatt opp de forslagene han refererte til.
               

 Det er gledelig at Regjeringen har lagt fram en stortingsmelding om offentlige
                  innkjøp, da det offentlige er en av de viktigste innkjøperne i landet vårt. Det
                  ligger en stor effektiviseringsgevinst i å forenkle innkjøpsprosedyren og gi klare
                  retningslinjer, slik at reglene rundt innkjøp blir opprettholdt både av tilbyder
                  og innkjøper. 

Venstre er enig med Regjeringen på mange punkt i denne meldingen, men vi mener at
                  på enkelte punkt mangler Regjeringen vilje til å gjennomføre disse tiltakene, da
                  det mangler en plan for hvordan de gode intensjonene skal bli satt ut i livet.
                  Eksempler på det er miljø, arbeidsvilkår, individuelle tilpasninger og innovasjon. 

Venstre er glad for at det blir satt miljøkrav for offentlige innkjøp, for som en
                  så stor innkjøper som det offentlige er, kan dette medføre at bedrifter som
                  leverer miljøvennlige produkter, har en mye større sjanse for å overleve og kunne
                  videreutvikle bedriften, slik at de blir mer konkurransedyktige opp mot resten av
                  markedet. 

Som flere andre talere har vært inne på, har Riksrevisjonen i flere rapporter i
                  mange år avdekket omfattende brudd på reglene for offentlige anskaffelser.
                  Riksrevisor Jørgen Kosmo uttaler at han er 

«særlig bekymret over at forvaltningen ikke klarer å etterleve og praktisere
                  regelverket for offentlige anskaffelser. Dette er bekymringsverdig, for hvis det
                  offentlige ikke klarer å etterleve eget regelverk er det en stor fare for at
                  regelverket ikke blir noe annet enn en god intensjon.» 

Venstre deler de bekymringene som Riksrevisjonen her kommer med. 

Venstre er også positiv til at løftet i Soria Moria-erklæringen om å heve
                  anbudsterskelen fra nivået på 500 000 kr opp mot EU-nivå, som i 2005 var rundt 1,8
                  mill. kr, nå blir skrinlagt. Derimot er det grunn til å anta at signalet fra den
                  rød-grønne regjeringen om en slik svekkelse av innkjøpsregelverket, kombinert med
                  at forenklet kunngjøringsplikt ble droppet, ikke har stimulert stat og kommune til
                  å ta regelverket mer på alvor. 

Komiteens medlemmer fra opposisjonen, deriblant Venstre, viser til at Regjeringen
                  ikke er i nærheten av å nå målet om at 25 pst. av de offentlige anskaffelsene skal
                  skje gjennom elektronisk handel, og at målsettingen ikke blir opprettholdt i
                  meldingen. Elektronisk handel vil øke kvaliteten på innkjøpspraksisen betydelig,
                  men vil måtte medføre en viss omlegging av innkjøpsprosedyrene mange steder.
                  Venstre stusser over at Regjeringen her, i likhet med på forenklingsområdet, går
                  bort fra konkrete målsettinger. Fravær av målsettinger svekker
                  oppfølgingsmulighetene. Derfor mener Venstre at Regjeringen bør ha en konkret
                  målsetting, konkrete tiltak for å nå målet og en metode for fortløpende oppfølging
                  av hvordan man ligger an i løypa. 

Ellers viser jeg til de forslag som vi er sammen med andre partier om. 

 Politikken for offentlige innkjøp har vært gjenstand for mye debatt i denne
                  stortingsperioden. Da den rød-grønne regjeringen overtok etter Bondevik
                  II-regjeringen, hadde Regjeringen nettopp hevet terskelen for å kreve
                  anbudskonkurranse fra 200 000 kr til 500 000 kr. Det skjedde like før
                  regjeringsskiftet. Hensikten var å forenkle hverdagen for bedriftene og for
                  offentlige innkjøpere. Anbudsregelverket stiller en del krav til saksbehandling,
                  som innebærer kostnader både for kjøper og for selger. Heving av terskelverdien
                  var et resultat av en grundig vurdering av kostnad og nytte. Ulempen var at
                  konkurransen kunne bli svekket under anbudsterskelen, fordelen var at
                  transaksjonskostnadene gikk ned. 

Bondevik II-regjeringen vurderte fordeler og ulemper nøye og kom fram til at
                  anbudsterskelen kunne heves til 500 000 kr dersom man samtidig innførte en
                  forenklet kunngjøringsplikt for mindre innkjøp under 500 000 kr. Kunngjøringsplikt
                  innebærer at innkjøper må legge en kort informasjon om innkjøpet ut på Internett.
                  Den skulle på ubyråkratisk vis sørge for at kravet til konkurranse, som også
                  gjelder under anbudsterskelen, ble fulgt, og at næringslivet dermed fikk kunnskap
                  om innkjøp som skulle gjøres, i stedet for at disse ble gjort i form av uryddige
                  direkteinnkjøp. 

Så ble det regjeringsskifte høsten 2005 og ganske andre toner i
                  innkjøpspolitikken, for å si det forsiktig. De rød-grønne partiene skrev inn i
                  regjeringserklæringen at anbudsterskelen skulle heves opp mot EU-nivå, altså
                  videre fra 500 000 kr opp mot EU-nivå, som den gangen lå på 1,8 mill. kr, så
                  forslaget ville praktisk talt ha rasert norsk innkjøpspolitikk. I tillegg
                  besluttet statsråd Grande Røys å skrinlegge planen om forenklet kunngjøringsplikt
                  for innkjøp under 500 000 kr. 

Disse to grepene var en klar svekkelse av innkjøpspolitikken i Norge og gav et
                  klart negativt signal til innkjøpere i både stat, fylkeskommune og kommune om at
                  oppfølging av regelverket ikke var et prioritert område for den regjeringen. 

Det sier seg selv – jeg tror nesten de fleste ser dette – at når man gjør
                  offentlige innkjøp for rundt 270 milliarder kr, er det av stor samfunnsmessig
                  betydning hvordan disse innkjøpene blir gjennomført. Innkjøpene skjer også mot
                  private bedrifter, og de er som kjent skrudd i hop på den måten at de skal sikre
                  trygge arbeidsplasser, men også skape størst mulig overskudd for aksjonærene. Det
                  medfører selvfølgelig at man ikke tar én krone mindre enn nødvendig for de varer
                  og tjenester man selger. Dette reiser en del spørsmål av stor samfunnsmessig
                  betydning. 

Får innbyggerne den beste varen og tjenesten for de skattepengene samfunnet
                        bruker? 

Er det en reell konkurranse om innkjøpene, slik at man vet at den beste
                        leverandøren er valgt, og at prisen er så lav som mulig for gitt kvalitet?
                     

Skjer innkjøpene på en ryddig måte, eller skjer de på en måte som medfører
                        risiko for korrupsjon, kameraderi, uryddighet og smøring? 

Har bedriftene – tusenvis av små og mellomstore bedrifter – like
                        konkurransevilkår, og får de på en enkel måte kunnskap om innkjøp som skal
                        gjøres? 

Det er dessverre lett å svare et rungende nei på alle disse fire spørsmålene.
                  Gjentatte rapporter fra Riksrevisjonen etterlater ingen tvil: innkjøp i Norge
                  skjer ikke i henhold til regelverket, og risikoen for sløsing, kameraderi og
                  forfordeling er stor. 

Det samme illustreres av en rekke relativt pinlige avsløringer knyttet til
                  departementenes egen innkjøpspraksis, også i etater under Fornyingsdepartementet –
                  hvilket burde bekymre statsråden relativt kraftig. 

Stortingsmeldingen Det gode innkjøp er laget for å møte kritikken fra
                  Riksrevisjonen. Høyre er positiv til at det kom en melding om innkjøp, og vi er
                  positive til tiltak som styrker kompetansen, som innebærer mer veiledning, og som
                  er positive initiativ for å styrke innkjøpskvaliteten i Norge. 

Høyre mener likevel at vi trenger et strengere regelverk, mer aktiv oppfølging og
                  tilsyn og større grad av åpenhet rundt offentlige innkjøp. Det er også lett å lese
                  fjerningen av målsettingen for elektronisk handel som klart defensivt. Derimot er
                  vi strålende fornøyd med at man går bort fra løftet om å heve anbudsterskelen, men
                  det var jo et langt tilbakesteg i utgangspunktet. 

Høyre er derfor medforslagsstiller til en rekke forslag i innstillingen: 

– Forenklet kunngjøringsplikt for innkjøp mellom 100 000 og 500 000 kr 

– Innføring av målsettinger for elektronisk handel 

– Etablering av tilsynsfunksjon for offentlige innkjøp, ikke bare et
                        klageorgan 

– Offentliggjøring av innkjøpsprotokoller 

– Offentliggjøring av hvem som leverer varer og tjenester til ulike nivåer i
                        offentlig sektor 

Disse forslagene er utformet med et visst forbehold om utredning, så vi ber
                  Regjeringen vurdere disse tingene nøye. 

Anskaffelsespolitikken fikk en dårlig start og har vært et forsømt område i denne
                  stortingsperioden. Stortingsmeldingen er bra, men det må sterkere lut til for at
                  innbyggerne skal få de varer og tjenester de burde fått, gitt de ressursene som
                  settes inn. 

 La meg starte med å takke saksordføraren og komiteen for det arbeidet som er lagt
                  ned, ikkje berre i forhold til meldinga, for, som fleire av representantane har
                  vore inne på, er dette eit tema vi har diskutert og har hatt gode diskusjonar om,
                  og som eg òg oppfattar at vi har hatt ei felles målsetting om i heile
                  fireårsperioden. 

Stortingsmeldinga har ei omfattande omtale av kva som er gjort for å betre og
                  forenkle reglane og styrkje handhevinga, og viser ikkje minst korleis opprettinga
                  av DIFI gjer at brukarane får eit betre tilbod om rettleiing og nye verktøy. Men
                  det er òg ei melding som peikar framover og seier kva ein skal jobbe vidare med.
                  Kartlegginga av brot på reglane viser at årsaksforholda er mange og samansette.
                  Nokre brot har si årsak i manglande regelverkskompetanse og innkjøpsfagleg
                  kunnskap i verksemdene. Innsatsen for å gi brukarane eit godt rettleiingstilbod må
                  difor vidareførast. 

Meldinga viser òg at mange av brota og dei dårlege innkjøpa skriv seg frå
                  manglande leiarfokus. Utan at leiarane set av tilstrekkelege ressursar til
                  innkjøp, både i form av menneske, tid og pengar, vil ikkje andre tiltak som vi set
                  i verk, få god nok effekt. Å jobbe med innkjøp må verdsetjast som ein profesjon. 

Regjeringa si satsing for å auke bruken av elektroniske løysingar er viktig for å
                  betre og effektivisere offentlege innkjøp. Pålegg om innføring av elektronisk
                  faktura kan medverke til å frigjere milliardbeløp i offentleg sektor, og det er
                  altså eit pålegg Regjeringa har gått inn for. FAD har òg no inngått ein
                  rammeavtale med KS for å gjere det lettare å gjennomføre konkurransar elektronisk
                  – altså utarbeiding av ein ny e-handelsplattform. I tillegg har altså EU gitt oss
                  i oppdrag å leie eit prosjekt, PEPPOL, som skal gjere det enklare for offentleg
                  sektor i alle europeiske land å gjere innkjøp over landegrensene. Dette er frå EU
                  si side ei anerkjenning av at Noreg er heilt i teten når det gjeld utvikling av
                  elektroniske tenester og elektronisk handel – altså heilt i teten! Det vert, som
                  eg sa, planlagt ein eigen webfakturaportal for verksemder som ikkje sjølve har
                  eigne løysingar for elektronisk faktura. 

Tenestetilbodet for elektroniske løysingar i innkjøpsprosessen vert altså stadig
                  betre. Ved å gjennomføre systematiske målingar av bruken, vil vi kunne følgje
                  utviklinga tett og setje i gong målretta tiltak for å auke bruken. At vi går
                  systematisk til verks, viser at vi tek utfordringane på alvor og har høge
                  ambisjonar, vi har på ingen måte nedskrive ein ambisjon om 25 pst. – det ligg òg i
                  brevet frå meg til komiteen. 

Med KOFA som eit supplement til domstolane har Noreg eit godt system for
                  handheving av reglane for offentlege innkjøp. Ifølgje fleirtalet av brukarane vert
                  KOFA opplevd som rask, rimeleg og mindre konfliktfylt enn domstolsbehandling.
                  Spesielt er dei nøgde med at KOFA er eit lågterskeltilbod som gir avklaring på
                  prinsipielle spørsmål. Regjeringa har auka løyvingane til KOFA med vel 5 mill. i
                  perioden – frå 3,5 mill. i 2006 til 8,87 mill. i 2009. Det er nettopp for å gi
                  brukarane ei akseptabel saksbehandlingstid. 

Heile klageordninga skal no under lupa. EU har kome med eit nytt
                  handhevingsdirektiv som skal implementerast i Noreg. Vi har sett ned eit utval som
                  skal vurdere nærare korleis det samla norske handhevingssystemet kan organiserast.
                  Eg meiner at det, i lag med tiltaka for å heve kompetansen om offentlege innkjøp,
                  vil betre etterlevinga av reglane, og at det difor ikkje er føremålstenleg å
                  opprette meir byråkrati rundt offentlege innkjøp, slik ei tilsynsordning ville
                  vere. 

Terskelverdien på 500 000 kr vert ståande. Det er god samfunnsøkonomi å la den
                  vere uendra no. Men ro og stabilitet rundt regelverket har vore det viktigaste
                  omsynet i vurderinga av å halde på terskelverdien og i spørsmålet om innføring av
                  forenkla kunngjering. Innføring av ei plikt til forenkla kunngjering vil gi større
                  utfordringar til innkjøparane og gi auka byråkrati og meir kompliserte
                  innkjøpsrutinar der det ikkje er nødvendig. Det er ikkje meir kompliserte
                  regelverk vi treng no. 

Reglane skal sikre at innkjøpa er opne, at dei kan etterprøvast, og at dei skjer
                  etter konkurranse. Reglane skal gjere det lettare å oppdage og forhindre
                  korrupsjon og korrupsjonsliknande framferd. Med ny forskrift og ny offentleglov er
                  rettstilstanden endra frå ein situasjon utan plikt til å føre innkjøpsprotokoll
                  for små innkjøp, og der protokollen kunne verte unnteken offentlegheit, til ein
                  situasjon med plikt til å føre protokoll og der protokollen er offentleg. Det er
                  viktige tiltak for å sikre innsyn i innkjøpa. 

 Det blir replikkordskifte. 

 Jeg synes innlegget til statsråden var interessant, for her har vi jo en regjering
                  og en statsråd som har vært svært passiv i disse spørsmålene i den tiden
                  Regjeringen har sittet. Når statsråden i sitt innlegg peker på forklaringen, er
                  den altså at det ikke har vært gode nok rutiner når det gjelder opplæring, man har
                  hatt for dårlig fokus på opplæring, man har hatt for svake innkjøpsrutiner osv.
                  Det er jo en effektiv måte å sparke ansvaret nedover i systemet på. 

Jeg vil egentlig forholde meg til statsråden, som har ansvaret. Da er spørsmålet:
                  Vil disse forholdene når det gjelder brudd på offentlige anskaffelser, ha
                  forbedret seg i neste riksrevisjonsrapport? 

 Eg veit ikkje om det å ha fullført arbeidet med ei ny lov, laga ny forskrift,
                  oppretta eit direktorat med ei eiga avdeling som berre jobbar med innkjøp og
                  rettleiing for innkjøp overfor både statleg og kommunal sektor, det å ha oppretta
                  nye verktøy, både digitale og nye kompetansetiltak knytte til offentlege innkjøp,
                  og ikkje minst av EU har fått den anerkjenninga det er å leie eit stort
                  EU-prosjekt knytt til offentlege innkjøp, er å vere passiv. Det er mogleg at det
                  er representanten Korsbergs framstilling av det. Eg kjenner meg ikkje igjen i den
                  framstillinga. 

Eg har teke riksrevisjonsrapportane på største alvor. Vi har betra vesentleg talet
                  på brot, men eg beklagar brota. Eg har sagt heile vegen at eg ikkje finn meg i at
                  det er brot. Vi har endra vesentleg innkjøpsorganiseringa i mitt departement, og
                  eg har bedt mine statsrådskolleger gjere det, i sine departement, og har bedt om
                  at det skjer også nedover i etatane, for ein har hatt ein altfor desentralisert
                  organisering rundt offentlege innkjøp. 

 Vi er heldigvis vitne til en full retrett når det gjelder Regjeringens løfte om å
                  heve anbudsterskelen for offentlige innkjøp. Men problemet er at denne retretten
                  kommer etter nesten fire år med denne Regjeringen, og det har vært en periode uten
                  særlig effektive tiltak for å bedre tilstanden på anskaffelsesområdet. 

Så hører vi at statsråden argumenterer mot forenklet kunngjøring for bedriftene
                  når det gjelder anskaffelser under 500 000 kr, med at det vil være
                  byråkratiserende for kommunene, og at vi skal ha ro rundt regelverket. Men dette
                  er jo så lite byråkratiserende at det er veldig mange kommuner som for sin egen
                  del allerede har innført frivillig kunngjøringsplikt når det gjelder
                  offentliggjøring av innkjøp. Grunnen til det er at det er svært lite
                  arbeidskrevende å kunngjøre et innkjøp. Det er en liten notis på Internett, og så
                  er jobben gjort. 

Har statsråden overhodet konsekvensutredet kostnader, fordeler og ulemper med
                  forenklet kunngjøring med tanke på den betydelige forenklingen det ville medføre
                  for de bedriftene som selger varer og tjenester til offentlig sektor? 

 Saksordførar Gunvor Eldegard begynte sitt innlegg med å referere til at på
                  høyringane i komiteen hadde både NHO og KS vore svært godt nøgde med meldinga. For
                  å seie det sånn, eg brukar sjeldan å få ros frå NHO viss dei ikkje meiner det. Så
                  eg vil vel tru at Høgre si framstilling av denne perioden, som dei seier er heilt
                  utan effektive tiltak, må vere Høgre sitt ansvar åleine, og det vil iallfall ikkje
                  finne støtte f.eks. i NHO. 

Når det så gjeld forenkla protokollplikt, fortel representanten sin replikk alt om
                  at han ikkje veit kva det faktisk inneber. Det er ikkje berre å annonsere i avisa
                  at ein skal føreta eit kjøp, ein må jo følgje opp dei anboda som kjem inn. Ein må
                  ha rettssikkerheit, og ein må sørgje for at det er likebehandling av dei ulike
                  tilbydarane. Det krev eit regelsett, som ikkje er det fulle regelsettet som ein
                  har over terskelverdien, men som er noko mildare. Altså må ein ha eit heilt nytt
                  byråkrati og nye rettsreglar for å sikre den likebehandlinga som vi i Regjeringa
                  faktisk er tilhengarar av. 

 Eg er ikkje overdriven optimist med tanke på å få eit imøtekomande svar, for dette
                  er rundar som me har hatt tidlegare. Men like fullt er dette ei kjempeviktig sak,
                  og difor tek eg dette opp på nytt. 

Me er i den situasjonen at uerstattelege behandlingplassar, bl.a. i barnevern og
                  rusomsorg, er i ferd med å forsvinna. Det er plassar som er drivne av ideelle,
                  ikkje-kommersielle organisasjonar, og grunnen er at desse organisasjonane vert
                  behandla på same måten som private, kommersielle aktørar. Det gjer at
                  uerstattelege institusjonsplassar kan gå tapt. Her finst det ein moglegheit i
                  EØS-regelverket for å gjera eit unntak for desse organisasjonane. Mitt spørsmål
                  er: Ser statsråden forskjellen på desse aktørane, og vil ho gjera noko med dette?
               

 Ja – og eg har svart representanten Sørfonn på dette tidlegare. Men eg gjentek
                  gjerne det eg har sagt. Når vi kjøper helse- og sosialtenester, stiller
                  regelverket aldri krav om bruk av anbodskonkurransar f.eks. når det gjeld kjøp av
                  barnevernstenester. Tvert imot har Barne- og likestillingsdepartementet pålagt
                  BUF-etat å berre bruke forhandlingar med dei ulike ideelle, ikkje-kommersielle
                  aktørane. Det har eg sagt tidlegare, og eg gjentek det gjerne. 

I tillegg har BUF-etat i februar 2008, ved politiske vedtak i Barne- og
                  likestillingsdepartementet, fått beskjed om å forlengje dei kontraktane dei har,
                  slik at desse ungane opplever noko meir kontinuitet enn det dei opplevde
                  tidlegare, under f.eks. Bondevik II-regjeringa, då ein hadde veldig korte
                  periodar. Det er all grunn til å utnytte EØS-regelverket til fulle – som
                  representanten er inne på – og gå for lange periodar. Når ein ferjekontrakt kan
                  vare i sju år, skulle det berre mangle om ikkje ein barnevernskontrakt kunne vare
                  tilsvarande. 

 Replikkordskiftet er dermed over. 

De talere som heretter får ordet, har en taletid på inntil 3 minutter. 

 Flertallet, inklusive Kristelig Folkeparti, peker på den særstillingen sosiale
                  tjenester og andre tiltak fra Nav ofte står i. Da handler offentlige innkjøp om
                  mer enn regler og konkurranse mellom tilbydere. Vedtak om lovpålagte tjenester til
                  enkeltpersoner kan unntas fra moms. Da må det også gjelde andre regelverk, f.eks.
                  anbuds- og innkjøpsreglene, der vanlige kriterier, som pris, kan underordnes
                  hensyn som er viktigere for god gjennomføring, som behovet for nærhet til
                  brukeren, at tiltaket haster, kvalitet, langsiktighet, stabilitet, service,
                  muligheter for god individuell tilpassing, for å nevne noe. Dette handlingsrommet
                  må utnyttes bedre til beste for brukeren. Det handler om politikk. At
                  Fremskrittspartiet og Høyre ikke er med, forundrer meg ikke. Jeg er mer overrasket
                  over Venstres holdning til et så viktig sosialpolitisk spørsmål. 

Også fravær av politikk kan få politiske konsekvenser. Derfor sier flertallet i
                  saken at det må gis føringer for utforming av gode innkjøpsformer for lovpålagte
                  tjenester og tiltak til enkeltpersoner. I arbeids- og sosialkomiteen har vi flere
                  konkrete eksempler på uønskede konsekvenser av anbud som er kjørt etter
                  innkjøpsboka, men som manglet de politiske føringene som var nødvendig for å
                  tydeliggjøre hva en ville oppnå. Når politikken er fraværende, fylles det
                  tomrommet administrativt, og resultatet kan bli annerledes enn det som er politisk
                  ønskelig. Det kan gjelde beslutninger om når og hvor anbud skal brukes, eller når
                  anbud først skal eller må brukes: Hvordan skal det da utformes? Hvor mange
                  leverandører skal en velge? 

Et konkret eksempel: Internt i Nav hevdes det at kommuneansatte ikke kan utføre
                  statlig finansierte tiltak uten å vinne anbud. Kan det virkelig være riktig –
                  vinne anbud internt i samme etat? Resultatet er i hvert fall at gode tilbud
                  forsvinner. Et annet eksempel: Arbeidsinstituttet i Buskerud er fylkets eget
                  tilbud til «drop outs» fra videregående skole. Fylket må altså levere anbud til
                  Nav. Hadde Kunnskapsdepartementet hatt ansvaret, ville anbud vært overflødig. Et
                  tredje eksempel gjelder hjelpemidler for personer med nedsatt funksjonsevne: Mange
                  leverandører har alltid sikret lokal service og individuell tilpassing. Plutselig
                  ble det bestemt at man bare skulle velge én leverandør – bra for prisen, men ikke
                  for brukeren. Og hvem var det egentlig som bestemte at man heretter bare skulle ha
                  én leverandør, som gjorde at brukeren måtte tilpasse seg hjelpemidlet istedenfor
                  at hjelpemidlet ble tilpasset brukeren? Et fjerde eksempel er Vegvesenet som
                  nettopp raderte ut 100 arbeidsplasser for personer med nedsatt arbeidsevne, som
                  politikerne hadde opprettet. 

Sånn kan vi faktisk ikke ha det. Det betyr at politikk og ledelse må sterkere inn,
                  slik meldingen og flertallet understreker. Det blir en viktig del av det videre
                  arbeidet med god praksis å se konsekvenser av ulike valg når en kjøper inn
                  offentlige varer og tjenester. 

 Jeg synes det i utgangspunktet er interessant å høre at Høyres næringspolitiske
                  talsmann karakteriserer det regelverket for offentlige innkjøp som eksisterer i 27
                  EU-land, som en rasering av norsk innkjøpspolitikk. 

Jeg har for øvrig merket meg at opposisjonspartiene beklager seg over at
                  Regjeringen er opptatt av å forhindre økt ressursbruk og byråkrati i forbindelse
                  med offentlige innkjøp. Jeg synes Regjeringen generelt sett fortjener ros for sitt
                  arbeid med forenkling og avbyråkratisering. Men opposisjonspartiene ser helt bort
                  fra slike hensyn når bedriftenes konkurransemuligheter skal forsvares. Følgelig
                  foreslår de at alle offentlige innkjøp fra terskelverdien og helt ned til 100 000
                  kr skal kunngjøres i en offentlig drevet database. Det vil naturligvis ha sin
                  pris. Skal det være noen mening med et slikt register, må noen legge inn
                  kunngjøringene, noen må innhente og vurdere tilbudene, noen må forvalte
                  regelverket, noen må kontrollere, noen må behandle klager, og noen må reagere på
                  eventuelle brudd på regelverket. 

Reglene for offentlige anskaffelser er jo krevende. Enhver som har hatt ansvar for
                  offentlige innkjøp i en viss størrelsesorden, vet at det krever tid og det krever
                  ressurser. Det er naturligvis en grense for hvor stort ressursbruk vi bør pålegge
                  offentlige instanser i så måte. Av den grunn hevet denne regjeringen allerede i
                  2005 den såkalte terskelverdien for offentlige innkjøp fra 200 000 kr til 500 000
                  kr. Det manglet ikke på advarende pekefingre fra opposisjonspartiene, som også den
                  gangen foreslo forenklet kunngjøring av alle innkjøp over 100 000 kr. Jeg
                  konstaterer i dag at Asplan Viak, som har evaluert konsekvensene av endringene,
                  konkluderer med at både kjøper og leverandør har tjent på enklere
                  innkjøpsprosedyrer. Det er dessuten et paradoks at opposisjonspartiene nå reiser
                  flere forslag som i sum vil bidra til å øke det offentlige innkjøpsbyråkratiet
                  ganske kraftig. 

 Kristeleg Folkeparti foreslår på nytt at Regjeringa skal fremja forslag som sikrar
                  at ideelle verksemder som yter helse- og omsorgstenester, vert unnatekne frå
                  kravet om anbod osb. Eg har berre lyst til å visa til meldinga, sidene 22 og 23,
                  der det faktisk står eit heilt kapittel om kjøp av helse- og omsorgstenester frå
                  ideelle organisasjonar: 

«I regelverket for offentlege innkjøp finst det eit særleg unntak for kjøp av
                     helse- og sosialtenester frå ideelle organisasjonar (…) Unntaket gir
                     innkjøparane eit val. Dei kan halde avgrensa konkurransar der berre ideelle
                     organisasjonar får levere tilbod.» 

Vidare står det at Regjeringa er oppteken av korleis det gjeldande regelverket og
                  det eksisterande unntaket for ideelle organisasjonar best kan utnyttast. 

Som eg sa, det er allereie eit unntak, men det er innkjøparane sjølve som kan ta
                  stilling til om dei vil setja ut på anbod eller ikkje. Eg har òg sett at det er
                  ulik praksis rundt omkring, der Helse Sør-Aust bruker anbod, medan f.eks. Helse
                  Vest ikkje gjer det. Det eg er einig i, og ganske mange i komiteen er einige i, er
                  at konkurranse ikkje alltid er føremålstenleg, og at enkelte sektorar på området
                  ikkje eignar seg for konkurranseutsetjing. 

Dei friviljuge organisasjonane spelar ei viktig rolle for den norske
                  velferdsstaten, og me synest dei er eit viktig supplement til offentlege etatar.
                  Arbeidarpartiet ønskjer at dei ideelle og private ikkje-kommersielle
                  organisasjonane òg i framtida skal vera ein viktig bidragsytar til velferdsstaten
                  og vil leggja til rette for det. 

Under debatten her registrerer eg at både Framstegspartiet og Kristeleg
                  Folkeparti, og Venstre òg, er opptekne av brot på reglar. Det er me òg. Det er
                  alvorleg. Derfor fokuserer Regjeringa på dette. Derfor har me faktisk ei eiga
                  stortingsmelding om offentlege innkjøp. 

Høgre seier at oppfølginga ikkje er prioritert av denne regjeringa. Tja –
                  sanksjonsmoglegheiter, oppretting av Difi, informasjon, kunnskap og
                  stortingsmelding. Ein merknad der vi òg fokuserer på leiaransvaret for innkjøp, er
                  ein merknad Høgre stiller seg utanfor, medan resten av komiteen er einig. Eg vil
                  kalla det god oppfølging! 

Når det gjeld elektroniske innkjøp, merkar eg meg at opposisjonen er mest oppteken
                  av prosenttalet i staden for å sjå på korleis me kan bruka elektroniske innkjøp og
                  utvida bruken av slike, og me undersøkjer vidare kva meir me kan få til ved å
                  bruka elektroniske innkjøp og elektronisk verktøy som eit meir effektivt
                  verkemiddel. 

Heilt til slutt vil eg seia at komiteen i denne fireårsperioden har hatt ei felles
                  fokusering på offentleg innkjøp. Me har i alle fall hatt eit felles mål om det
                  gode innkjøp. 

 Det er mulig det er en velfungerende metode i skoledebatter i Vestfold å tillegge
                  motstandere meninger de ikke har, men når det gjelder innlegget til representanten
                  Gullvåg, har jeg altså ikke sagt at det norske regelverket er en rasering. 

Det jeg derimot sa, var at den rød-grønne regjeringens løfte om å svekke
                  innkjøpsregelverket kraftig og heve anbudsterskelen til 1,8 mill. kr var et svært
                  negativt signal. Da det ble kombinert med at man fjernet ideen om
                  kunngjøringsplikt for innkjøp under 500 000 kr, var det en svekkelse av den norske
                  innkjøpspolitikken. Det tror jeg var et signal som veldig mange kommuner,
                  statsetater og fylkeskommuner fanget opp, slik Riksrevisjonens gjennomgang viser
                  om hvordan det utviklet seg videre. 

Så er representanten Gullvåg bekymret for offentlig byråkrati. Det er selvfølgelig
                  også Høyre. Innkjøp skjer i størrelsesorden 270 milliarder kr i året. Det er med
                  andre ord snakk om 14 pst. av brutto nasjonalprodukt. Det handler om hvor mye man
                  får ut av de kroner og øre man bevilger til offentlige formål. Det er klart man må
                  være villig til å akseptere noen prosedyrer og litt byråkrati rundt det for å
                  sørge for at man får en god konkurranse, som gjør at man får bedre tjenester til
                  innbyggerne. 

Så sier Steinar Gullvåg at noen må reagere på brudd på anskaffelsesregelverket.
                  Det er jeg helt enig i. Det må skje. Derfor må man ha en tilsynsfunksjon i stedet
                  for et klageorgan. Alle vet at en bedrift som har tapt et anbud, har null
                  interesse av å reise en debatt om en anbudsprosedyre, fordi det vil svekke
                  bedriftens renommé inn mot det offentlige kjøpet. Det er helt opplagt at når det
                  er i innbyggernes interesse at innkjøp skjer på en ordentlig måte, bør en også ha
                  en tilsynsfunksjon på vegne av offentligheten, ikke bare et klageorgan på vegne av
                  bedriftene. 

For å ta et eksempel: Vi har innkjøp av offentlige tjenestepensjoner på rundt 23
                  milliarder kr hvert år. Det utgjør nesten 10 pst. av alle offentlige innkjøp. Der
                  eksisterer det knapt nok konkurranse. Konkurransetilsynet sendte statsråden et
                  brev 18. mars der departementet blir bedt om å klargjøre at det skal skje
                  regelmessig utlysing av anbud på offentlige tjenestepensjoner. Så svarer
                  statsråden at dette skal utredes, og at dette tar tid. Nå er vi i juni, og jeg
                  mener at det er et så enkelt spørsmål at hvis det var en klar vilje til å sikre
                  konkurranse på et så stort område innenfor offentlig innkjøp, burde Regjeringen
                  for lengst ha skåret igjennom og bare erklært at dagens praksis uten anbud er i
                  strid med innkjøpsregelverket. 

Så registrerer jeg at mange skryter av det som har vært gjort. Vi har ikke gått
                  imot det som har vært gjort, men synes det er helt opplagt at man trenger ikke
                  bare positive tiltak, ikke bare gulrot og opplæring, man trenger også et klart
                  regelverk og ikke minst en klar oppfølging av dette regelverket hvis man skal få
                  disse tusenvis av innkjøp som skjer hvert eneste år, til foregå på en måte som er
                  god for landets innbyggere. 

 Eg er glad for at både statsråden og saksordføraren er positive til å nytta dei
                  unntaksreglane som finst for anbod når det gjeld ideelle organisasjonar som driv
                  si verksemd. 

Poenget og problemet er at praksis er annleis. Tilbakemeldingane går ut på at
                  dette fungerer ikkje. Det er ein ulik praksis i dei ulike helseregionane. Det gjer
                  i realiteten at viktige institusjonsplassar, drivne av ideelle organisasjonar, kan
                  forsvinna. Difor ber me i forslag om at Regjeringa sikrar at Helse Sør-Aust
                  følgjer same avtalepraksisen som andre helseregionar. Difor ber me òg om at den
                  kommunale eigendelen på ideelle rusbehandlingsplassar vert fjerna, slik at det
                  vert ei reell likestilling mellom ein statleg institusjon og ein institusjon som
                  blir driven av ein friviljug organisasjon. 

Dette dreiar seg ikkje om å berga friviljug sektor eller dei ideelle
                  organisasjonane. Dei vil nok greia seg. Poenget er at dette er viktige,
                  uerstattelege institusjonsplassar som betyr enormt mykje for brukarane. Dei kan
                  forsvinna, og dette bekymrar brukarane. Det er difor me må ha dette engasjementet
                  i denne saka. 

 Jeg har bare lyst til å gi et lite tilsvar til Ingebrigt Sørfonn, for jeg føler
                  egentlig at vi spiller på samme lag, og vi er med på den samme merknaden. 

Jeg har lyst til å understreke ytterligere noe som jeg var inne på i mitt første
                  innlegg, og det er at når vi snakker om innkjøp og konsekvenser av måten innkjøp
                  utføres på, så er praksis ofte like viktig som regler. Det sies jo forholdsvis
                  klart i meldingen at vi har et nødvendig regelverk for å kunne innrette dette som
                  vi vil, og jeg understreket også behovet for politikk og ledelse når det gjelder
                  måten regelverket praktiseres på. Det gjelder både lokalpolitikere og
                  sentralpolitikere både i storting og regjering, og jeg synes at meldingen er
                  veldig tydelig på – og flertallsmerknadene også – at dette ønsker vi å følge opp.
                  Det baserer seg på den nødvendige gjensidigheten det er mellom politikk og
                  administrasjon på alle nivåer. Administrasjonen må skjønne at den jobber i en
                  politisk styrt organisasjon. Derfor blir forankring av innkjøp i en administrativ
                  ledelse, enten det er sentralt eller lokalt, helt nødvendig, og politikerne må
                  også skjønne at signalene må være tydelige, og at resultatet av innkjøp også er
                  politikk. Så det dreier seg hele tiden om dette samspillet mellom politikk og
                  administrasjon, og der har vi, enten vi er ledere på den ene eller andre
                  banehalvdelen, et like stort ansvar for at dette skal fungere og gi bra resultater
                  for brukerne våre. 

 Da ser det ut til at både enighet og uenighet er tilstrekkelig utdebattert. 

Flere har ikke bedt om ordet til sak nr. 4. 

(Votering, se side 3813) 





                    

 Under debatten er det satt fram ni forslag. Det er 

forslagene nr. 1–5, fra Øyvind Korsberg på vegne av Fremskrittspartiet,
                        Høyre, Kristelig Folkeparti og Venstre 

forslag nr. 6, fra Øyvind Korsberg på vegne av Fremskrittspartiet, Høyre og
                        Venstre 

forslagene nr. 7–9, fra Ingebrigt S. Sørfonn på vegne av Kristelig
                        Folkeparti 

Det voteres over forslagene nr. 7–9, fra Kristelig Folkeparti. 

Forslag nr. 7 lyder: 

«Stortinget ber Regjeringa snarast fremma forslag som sikrar at ideelle
                     verksemder som yter helse- og omsorgstenester, herunder barnevernstenester,
                     vert unnatekne frå kravet om anbod i lov om offentlege anskaffingar.» 

Forslag nr. 8 lyder: 

«Stortinget ber Regjeringa snarast sikra at Helse Sør-Øst følgjer den
                     avtalepraksisen for helse- og omsorgstenester som dei andre helseregionane
                     følgjer.» 

Forslag nr. 9 lyder: 

«Stortinget ber Regjeringa om snarast å fremma forslag som sikrar at den
                     kommunale eigenandelen på ideelle rusbehandlingsplassar vert fjerna, slik at
                     kommunane vert stilt overfor den same økonomiske situasjonen uavhengig av om
                     kommunen nyttar ein ideell eller ein statleg institusjon.» 

Votering:

Forslagene fra Kristelig Folkeparti ble med 96 mot 7 stemmer ikke
                  bifalt.

(Voteringsutskrift kl. 01.24.28)

 Det voteres så over forslag nr. 6, fra Fremskrittspartiet, Høyre og Venstre.
                     Forslaget lyder: 

«Stortinget ber Regjeringen snarest innføre krav om at det regelmessig
                        gjennomføres anbudskonkurranser om kjøp av offentlig tjenestepensjon.» 

Votering:

Forslaget fra Fremskrittspartiet, Høyre og Venstre ble med 61 mot 42 stemmer
                  ikke bifalt.

(Voteringsutskrift kl. 01.24.46)

 Det voteres så over forslagene nr. 1–5, fra Fremskrittspartiet, Høyre,
                     Kristelig Folkeparti og Venstre. 

Forslag nr. 1 lyder: 

«Stortinget ber Regjeringen, senest i statsbudsjettet for 2010, å innføre plikt
                     til forenklet kunngjøring ved innkjøp mellom den nasjonale terskelverdien for
                     anbudsplikt og 100 000 kroner, og legge til rette for en effektiv ubyråkratisk
                     nasjonal web-basert struktur for dette.» 

Forslag nr. 2 lyder: 

«Stortinget ber Regjeringen utrede mulighetene for elektronisk handel på
                        ulike områder og etablere ambisiøse mål med tilhørende tiltak.» 

Forslag nr. 3 lyder: 

«Stortinget ber Regjeringen etablere en tilsynsordning for offentlige
                        anskaffelser.» 

Forslag nr. 4 lyder: 

«Stortinget ber Regjeringen etablere en ordning slik at innkjøpsprotokoller
                        for kjøp over 100 000 kroner blir offentliggjort.» 

Forslag nr. 5 lyder: 

«Stortinget ber Regjeringen utrede en hensiktsmessig ordning om
                        offentliggjøring av hvilke leverandører som leverer varer og tjenester til
                        offentlig sektor.» 

Votering:

Forslagene fra Fremskrittspartiet, Høyre, Kristelig Folkeparti og Venstre
                  ble med 54 mot 49 stemmer ikke bifalt.

(Voteringsutskrift kl. 01.25.06)

Komiteen hadde innstilt: 

St.meld. nr. 36 (2008–2009) – om Det gode innkjøp – vert å leggja ved møteboka.
               

Votering:

Komiteens innstilling ble enstemmig bifalt.


                    
                    

 Ingen har bedt om ordet. 

(Votering, se side 3814) 





                    

 Etter ønske fra transport- og kommunikasjonskomiteen vil presidenten foreslå at
                  taletiden blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Samferdselsdepartementet legger i proposisjonen fram en del
                  saker under programkategoriene 21.30 Vegformål og 21.50 Jernbaneformål. Jeg skal
                  kommentere flertallets syn i noen av dem, og jeg forutsetter at mindretallet selv
                  fremmer sitt syn og sine forslag. 

Stortinget har tidligere gitt sin tilslutning til at ansvaret for øvrig
                  riksveinett i det vesentligste skal overføres til fylkeskommunene og Oslo kommune
                  fra iverksettelse av forvaltningsreformen, jf. Innst.S. nr. 166 for 2006–2007. I
                  St.meld. nr. 16 for 2008–2009, Nasjonal transportplan 2010–2019, er det gjort
                  nærmere rede for saken. 

Denne saken omhandler omklassifisering av de riksveiene, inklusiv gang- og
                  sykkelveier, som skal bli fylkesveier, i Oslo kommunal vei, og forslag til opptak
                  av fylkesvei og kommunal vei som skal bli riksvei i samband med
                  forvaltningsreformen. 

Totalt er 17 240 km riksvei foreslått omklassifisert. De budsjettmessige
                  konsekvensene er omtalt i kommuneproposisjonen. Til grunn for dette forslaget
                  ligger det et sett kriterier for hvilke riksveier som skal forbli riksveier også
                  etter reformen. Det har vært en bred prosess i forbindelse med dette. 

For å imøtekomme høringsinstansenes syn foreslår departementet å beholde noen
                  flere veistrekninger og ferjesamband som statlige, enn det Vegdirektoratet la opp
                  til. Jeg viser til Regjeringens proposisjon om hvilke deler av det øvrige
                  riksveinettet med tilhørende gang- og sykkelveier som skal overføres til
                  fylkeskommunene og Oslo kommune, og vil bemerke at flertallet slutter seg i all
                  hovedsak til det, men vi mener i tillegg at rv. 3/rv. 25 Løten–Hamar, rv. 13/rv.
                  55 Oppheim–Hella–Sogndal og rv. 94 fram til tunnellinnslaget på Melandet, fortsatt
                  skal være riksveier. Og rv. 4 sør for Sinsenkrysset skal omklassifiseres til
                  fylkesvei. 

Neste sak i proposisjonen gjelder kostnadsøkning på prosjektet Krosby–Knapstad i
                  Østfold. Prognosene for sluttkostnadene på prosjektet er av ulike årsaker økt til
                  1 314 mill. kr, og Samferdselsdepartementet legger dermed til grunn ny
                  kostnadsramme på 1 330 mill. 2009-kroner, som skal dekkes inn ved 57 pst. statlige
                  midler og 43 pst. ved bompenger. Flertallet understreker at det er veldig viktig
                  at dette prosjektet blir gjennomført. E18 Ørje–Oslo er den nest viktigste
                  landverts utenlandskorridoren etter E6 Oslo–Svinesund, og ut fra det er det veldig
                  viktig at denne kostnadsøkningen ikke forsinker prosjektet. Dermed er det veldig
                  gledelig at Regjeringen har funnet en løsning for inndekning av den. 

Så er det en sak som Stortinget har behandlet flere ganger, om plassering av
                  bomstasjon på fylkesvei 311 i Østfold. Den har som sagt vært behandlet flere
                  ganger, og har vært gjenstand for en grundig og omfattende behandling. Det er
                  ulike syn på om bomstasjonen skal flyttes eller fjernes i de berørte kommuner og
                  fylkesting. Flertallet i komiteen legger vurderingene fra Statens vegvesen til
                  grunn i forhold til trafikkutvikling, hensynet til miljøet, trafikksikkerhet og
                  trafikkavvikling og mulig reduksjon i bompengeinntektene som svekker
                  finansieringsgrunnlaget, og slutter seg derfor til anbefalingene fra Statens
                  vegvesen og departementet om at bomstasjonen blir stående. Det er imidlertid
                  viktig at trafikktellinger også blir gjort framover. 

Så vil jeg kommentere spesielt to saker til. Den ene gjelder ras i Løsberga på E6
                  gjennom Steinkjer, der komiteen understreker at vi ser veldig alvorlig på at det i
                  forbindelse med sprengningsarbeid på prosjektet E6 Vist–Jevika–Selli ved to
                  tilfeller i 2008 gikk ras, og at det medførte stengning av både jernbanen og veien
                  i perioder. Det har også gitt en merkostnad på prosjektet på 40–45 mill. kr. I
                  forbindelse med dette ble det opprettet en referansegruppe som har skrevet en
                  rapport med en tilråding. De konklusjonene i rapporten som viser at det er avvik
                  og mangler, ser vi veldig alvorlig på. Komiteen legger imidlertid til grunn at det
                  omtalte arbeidet som Statens vegvesen har startet med å revidere gjeldende
                  retningslinjer, og som etter at rapporten forelå, nå har blitt forsert, blir raskt
                  ferdigstilt, og at Statens vegvesen vil bruke denne hendelsen som grunnlag for
                  læring, og vurdere om det bør gjennomføres eventuelle tiltak. 

I tillegg vil komiteen understreke en annen sak som står omtalt i proposisjonen.
                  Det gjelder signal- og sikringsanlegget Merkur. Det skulle tas i bruk på Ganddal
                  godsterminal, men har ikke fått den nødvendige godkjenningen. Komiteen ser
                  alvorlig på at denne manglende godkjenningen har medført store merkostnader for
                  prosjektet, og at man fortsatt ikke har noen god løsning i forhold til denne
                  saken. 

Jeg legger fram innstillingen fra komiteen. 

 Jeg tar opp de forslagene Fremskrittspartiet fremmer alene eller sammen med Høyre. 

Fremskrittspartiet er, som vel kjent i denne sal, imot forvaltningsreformen, altså
                  nedklassifisering av øvrige riksveier og flytting av riksveiferjer fra staten til
                  fylkeskommunene. Vi ber også om å få en egen sak om en vedlikeholdsmessig
                  opprustning av dagens stam- og riksveinett knyttet til at de veiene som nå flyttes
                  til fylkeskommunene, har et oppsamlet vedlikeholdsetterslep på 12 milliarder kr. 

Vi går også inn for å fjerne bomstasjonen i krysset mellom fylkesvei 311 Osloveien
                  og fylkesvei 7. Vi går inn for at kostnadsøkningen i prosjektet Krosby–Knapstad i
                  Østfold i sin helhet dekkes av staten. Vi går imot å godkjenne en forlenget
                  innkreving i den eksisterende bompengeordningen i Kristiansand. 

Så har det skjedd en feil i innstillingen angående det forslaget som er fremsatt
                  på side 6 i punkt 1.2.6 Bergensprogrammet Hordaland. Dette forslaget er ikke
                  kommet med på slutten av innstillingen. Jeg tar opp det forslaget som er gjengitt
                  i kolonne 2 på side 6 i innstillingen. 

Vi ønsker å foreta grunnerverv for andre etappe av Ringveg vest i Bergen, men vi
                  ønsker å drive skadebegrensning når det gjelder Bybanen, som vi mener er et
                  feilrettet prosjekt. Nye trafikkanalyser viser at det skjer det som ble varslet da
                  saken om Bybanen ble behandlet som en del av Bergensprogrammet, nemlig at
                  trafikken øker mellom bydelene og ikke til og fra sentrum. Vi ønsker å gå videre
                  med en skinnebasert kollektivløsning i Bergen, men vi ønsker, slik vi har fremmet
                  forslag om flere ganger før i Stortinget, at det skal gjøres i samarbeid med
                  Jernbaneverket og NSB som en forlengelse av dagens jernbanenett, først og fremst
                  til Flesland, som er Norges nest største flyplass. Dette vil gi anledning til å få
                  et godt trafikknutepunkt mellom jernbanenettet og flynettet. Det er en mulighet
                  for at det også kan kobles til en fremtidig ny godshavn i Bergen, der
                  Fleslandsområdet er ett av de mest aktuelle alternativene for lokalisering, og
                  ikke minst også til en bybane, et lokaltog, mellom Bergen sentrum og bydelen
                  Fyllingsdalen, som er en av de store bydelene med over 40 000 innbyggere. Det
                  ville være en god løsning og dekke etterspørselen etter transporttjenester på en
                  langt bedre måte enn det Bybanen og ikke minst forlengelsen av Bybanen vil være i
                  stand til. 

 Representanten Arne Sortevik har tatt opp de forslagene han refererte til. 

 Samleproposisjonen inneholder likt og ulikt. Høyre har merknader til en del av
                  temaene som legges fram for Stortinget. Der vi velger ikke å si noe, er vi enige
                  med saksordføreren og flertallet. 

Vi vil først vise til våre merknader og forslag i Ot.prp. nr. 68 for 2008–2009 om
                  lov om overføring av rettigheter og forpliktelser ved omklassifisering av veg i
                  forbindelse med forvaltningsreformen. Her stemte Høyre imot. Vi er altså imot
                  overføring av øvrige riksveier fra staten til fylkeskommunene. Etter vår mening
                  vil en slik overføring føre til dårligere veier i Norge ved at det blir en
                  oppsplitting av samferdselspolitikken og uklarhet om finansiering av 17 150 km vei
                  som staten før overføring har direkte finansieringsansvar for. I går meldte
                  Nationen at fylkesordførerne nå er frustrerte – og med god grunn. Den milliarden
                  som fylkene skulle få til å ruste opp de nedslitte fylkesriksveiene, smuldrer
                  bort. Nå er tallene klare: Statens Vegvesen får 537 mill. kr for å administrere de
                  nye fylkesveiene, mens fylkene sitter igjen med 463 mill. kr. Til sammenligning
                  koster 1 km ny firefelts vei minst 100 mill. kr. Så det som er igjen av
                  forvaltningsreformen, er at fylkene får mulighet til å bygge i underkant av 5 km
                  ny vei neste år! 

Regionreformen ble berget som fødte en mus, riksveiene blir salderingsposten, og
                  norske bilister vil fortsatt gremme seg over veistandarden. 

Vi slutter oss til at man går videre med utbyggingen av E18 Krosby–Knapstad, selv
                  om prosjektet blir noe dyrere enn forutsatt. Nok en gang opplever vi en
                  kostnadssprekk som man ville ha unngått dersom flertallet hadde sluttet seg til
                  Høyres gjentatte forslag om å gjøre hele utbyggingen av E18 gjennom Akershus og
                  Østfold til et OPS-prosjekt. Da hadde prislappen for utbyggingen vært vedtatt en
                  gang for alle, og utbyggeren hadde hatt ansvaret for eventuelle
                  kostnadsoverskridelser. Dette ville ha gitt raskere gjennomføring av prosjektet og
                  samtidig fjernet usikkerheten for kostnadsoverskridelser for staten og bilistene. 

Videre har vi merket oss at Akershus fylkeskommune og Vestby kommune ønsker
                  bomstasjonen på fylkesvei 311 nord for krysset mellom fylkesvei 311 Osloveien og
                  fylkesvei 7 Brevikveien fjernet på grunn av uheldige virkninger for
                  trafikksikkerhet og miljø langs Brevikveien og resten av sideveinettet. Jeg har
                  også merket meg at flertallet i denne saken uttrykker tvil om det er en klok
                  beslutning å videreføre bompengeinnkrevingen på fylkesvei 311. De går riktignok
                  inn for det, men stiller samtidig spørsmål ved om man ikke da bør foreta hyppige
                  trafikktellinger for å se om det er grunnlag for å gå videre. 

Vi vil peke på at den gjenstående utbyggingen av Østfoldpakken i hovedsak er på
                  E18. Vi mener derfor det er lite hensiktsmessig å fortsette bompengeinnkrevingen
                  på fylkesvei 311. Sammen med Fremskrittspartiet fremmer Høyre forslag om at
                  bomstasjonen på fylkesvei 311 straks blir fjernet. 

Høyre synes det er positivt at det legges opp til å oppgradere Kolsåsbanen fram
                  til Bekkestua, men vil samtidig peke på at utgangspunktet for oppgraderingene av
                  Kolsåsbanen var at banen, naturlig nok, skulle oppgraderes helt fram til Kolsås.
                  Høyre vil også vise til de mange kostnadsoverskridelsene innenfor prosjekter i
                  Oslopakke 3 som staten i utgangspunktet har hatt ansvaret for, og at dette legger
                  press på finansieringen av de øvrige prosjektene i pakken, f.eks. Kolsåsbanen. Det
                  er derfor gledelig at styringsgruppen for Oslopakke 3 nå har foreslått å
                  prioritere videreføring av Kolsåsbanen helt fram til Kolsås. En Kolsåsbane fram
                  til Bekkestua er ikke akkurat noen Kolsåsbane. 

Høyre viser til sine forslag i Nasjonal transportplan og vil peke på at Høyre vil
                  ha en egen pott på 3 milliarder kr til finansiering av bybaner/superbusstraseer. I
                  tillegg ønsker vi å øke belønningsordningen for kollektivtrafikk til 1 milliard kr
                  årlig i løpet av planperioden. Vi viser også til våre merknader knyttet til
                  Ulvensplitten–Sinsen i innstillingen om Oslopakke 3 trinn 2, der vi peker på det
                  urimelige i at alle statlige overskridelser blir veltet over på bilistene. Dette
                  legger press på Oslopakke 3 og skaper tvil om statens vilje til å bidra til
                  tidenes største kollektiv- og veipakke. 

Høyre har ikke avvikende merknader i forhold til flertallet på andre punkt i
                  proposisjonen, bortsett fra at vi slutter oss til kritikken fra Kristelig
                  Folkeparti angående signal- og sikringsanlegget Merkur. 

På bakgrunn av dette vil Høyre stemme imot punkt 1, 2 og 3 i innstillingen, og for
                  punkt 4 og 5, og stemme for de to forslagene vi står sammen med Fremskrittspartiet
                  om. 

 Jeg skal ganske kort kommentere to biter av denne samleproposisjonen. 

For det første vil jeg kommentere omklassifisering av veier i forbindelse med
                  forvaltningsreformen. Som jeg har uttrykt tidligere fra denne talerstolen, er
                  Kristelig Folkeparti for å flytte makt nedover i strukturene. Vi går derfor for
                  den overføringen av øvrige riksveier til fylkene som det nå ligger til rette for,
                  også med de endringene som ligger i proposisjonen. Men, som jeg har understreket
                  også tidligere: Det skulle følge nok penger med, og som vi hørte fra forrige
                  taler, er det kommet faretruende opplysninger etter at vedtakene var gjort. I
                  forbindelse med behandlingen av kommuneøkonomiproposisjonen har vi understreket at
                  Kristelig Folkeparti vil følge opp sine lovnader: Når vi overfører oppgaver til
                  fylkeskommunen, skal det også følge penger med. Vi har lagt inn én ekstra fri
                  milliard i kommuneøkonomiproposisjonen, som bl.a. skal kunne bidra til å styrke de
                  øvrige riksveiene som nå blir fylkesveier. 

Så til et punkt i proposisjonen der Kristelig Folkeparti stiller svært kritiske
                  spørsmål. Det gjelder signal- og merkingsanlegget Merkur, som skal brukes til
                  automatisering på Ganddal, på strekningen Sandnes–Stavanger og på Nordlandsbanen.
                  Jeg vet ikke om jeg skal ta så sterke ord i min munn, men for Kristelig Folkeparti
                  kan det se ut som om det seiler opp en skandale på det området, der vi altså har
                  bestilt et anlegg som ikke blir godkjent av norske myndigheter, og som vi
                  sannsynligvis ikke kan bruke. Nytt anlegg må innkjøpes, og vi får utgifter kanskje
                  i størrelsesorden ½ milliard kr til sammen, på grunn av forsinkelser og det det
                  koster å kjøpe nytt anlegg. 

Jeg ser at Jernbaneverket har startet en uavhengig revisjon av hva som har skjedd,
                  og jeg går ut fra at Stortinget på et egnet vis vil bli orientert om hvordan
                  framtiden skal se ut. Det som er ekstra vanskelig her, er jo at disse anleggene
                  får en betydelig utsettelse av ferdigstillelse. Jeg er på Kristelig Folkepartis
                  vegne særlig opptatt av Nordlandsbanen, som vi nå har ventet på skulle bli
                  automatisert, og der det er mulig i framtiden å doble antallet godstog på banen.
                  Nå blir det utsatt. Tidligst kan vi regne med automatisering i 2011, sannsynligvis
                  vil det ta lengre tid. Det er sterkt beklagelig. Det jeg i tillegg synes er
                  beklagelig, er at en strekning som virkelig har behov for midler, ikke minst til
                  krysningsspor, blir fratatt 100 mill. kr, som så blir overflyttet til generelt
                  innkjøp av utstyr til jernbanen i Norge. Kristelig Folkeparti har i forbindelse
                  med revidert nasjonalbudsjett på våre vegne ført disse pengene tilbake igjen, og
                  vi har lagt inn 25 mill. kr ekstra, slik at det for Nordlandsbanen er til
                  disposisjon 125 mill. kr til å få fart på byggingen av krysningsspor mens vi
                  venter på at vi skal få automatisering av Nordlandsbanen. 

 Jeg takker saksordføreren for en grundig og god gjennomgang av proposisjonen. 

Også jeg, i likhet med representanten Helleland, er glad for at flertallet er
                  positive til arbeidet for at Kolsåsbanen blir videreført, og at anleggsstart på
                  strekningen Jar–Bekkestua blir framskyndet til 2009, slik styringsgruppen for
                  Oslopakke 3 og Akershus fylkeskommune ber om. Men jeg vil samtidig peke på at
                  utgangspunktet for oppgraderingen var helt fram til Kolsås, noe også
                  representanten Helleland var inne på. 

De mange kostnadsoverskridelsene innenfor prosjekter i Oslopakke 3, som staten i
                  utgangspunktet har hatt ansvar for, legger press på finansieringen av de øvrige
                  prosjektene i pakken. Venstre mener at staten bør bidra mer til oppgradering av
                  Kolsåsbanen, og vil bl.a. vise til vår alternative nasjonale transportplan, hvor
                  Venstre foreslår å øke overføringene til kollektivtrafikken i kommunesektoren med
                  over 10 milliarder kr mer enn det som følger av regjeringspartienes innstilling,
                  og at midlene også skal disponeres til bybaneprosjekter. 

Så er jeg glad for at komiteens medlemmer fra Arbeiderpartiet, SV og Senterpartiet
                  merker seg kostnadsøkningene på prosjektet riksvei 150 Ulvensplitten–Sinsen. De
                  ber i en merknad om at Samferdselsdepartementet må komme tilbake til Stortinget
                  med saken i statsbudsjettet for 2010. Kostnadssprekken Ulvensplitten–Sinsen er
                  svært alvorlig for Oslo og kollektivandelen i Oslopakke 3. 

 St.prp. nr. 72 tek opp forskjellige saker som gjeld veg og jernbane. Eg er
                  sjølvsagt nøgd med at fleirtalet i komiteen i all hovudsak sluttar seg til
                  forslaga i proposisjonen. 

I proposisjonen fremjar Regjeringa forslag om at om lag 17 000 km av dagens øvrige
                  riksvegar vert omklassifiserte til fylkesveg, i Oslo kommunal veg, i samband med
                  gjennomføringa av forvaltningsreforma. Forvaltningsreforma er ei viktig reform for
                  det lokale sjølvstyret og vil gi fylkeskommunane ei rekkje nye oppgåver som vil
                  styrkje deira rolle som regional utviklingsaktør. 

Dei viktigaste konsekvensane av reforma vil me sjå i samferdslesektoren. Samla vil
                  fylka overta om lag 17 000 km av dagens øvrige riksvegnett. Etter gjennomføringa
                  av reforma 1. januar 2010 vil fylka ha ansvaret for eit om lag 44 000 km langt
                  fylkesvegnett, medan staten vil ha ansvaret for om lag 10 000 km vegnett. Det
                  statlege vegnettet etter forvaltningsreforma vil verte kalla riksvegar og vil i
                  all hovudsak bestå av det me i dag kallar stamvegar. Trafikken på vegane vil verte
                  fordelt med om lag 50 pst. på kvart av vegnetta. 

Fylkeskommunane vil i framtida verte ein viktig bidragsytar i den nasjonale
                  transportpolitikken. Fylka vil spele ei spesielt viktig rolle i den nasjonale
                  trafikktryggleikspolitikken. 

Eg er nøgd med at fleirtalet i komiteen sluttar seg til hovudprinsippa i
                  Regjeringa sitt framlegg om omklassifisering av dagens øvrige riksvegnett. 

Eg er positiv til komiteen sitt ynske om at rv. 3/rv. 25 mellom Hamar og Løten,
                  rv. 13/rv. 55 Oppheim–Hella–Sogndal og strekninga på rv. 94 frå Hammerfest til
                  anlegget på Melkøya framleis skal vere riksveg. Forslaget frå komiteen vil òg
                  kunne få konsekvensar for ferjesambandet Vangsnes–Hella–Dragsvik, som Regjeringa
                  har føresett skal verte overført til fylket. Samferdselsdepartementet vil vurdere
                  om òg dette sambandet skal vere statleg som ei følgje av forslaget frå komiteen.
                  Det vil eg kome attende til. 

Fram mot iverksetjinga av forvaltningsreforma vil det vere ein gjennomgang av dei
                  økonomiske rammene, og det kan kome justeringar. I denne prosessen vil det vere
                  naturleg å sjå på konsekvensane av Stortingets vedtak om å behalde noko meir veg
                  på staten si hand. 

Når det gjeld utbygginga av E18 i Østfold, har Samferdselsdepartementet no bede
                  Vegdirektoratet om så raskt som praktisk mogleg å gjere ei vurdering av moglege
                  løysingar med sikte på ei forsert utbygging av vegen. 

Regjeringa fremjar forslag om å forlengje den eksisterande bompengeordninga i
                  Kristiansand fram til den vert avløyst av samferdslepakke for
                  Kristiansandsregionen fase 1. Samferdselsdepartementet vil leggje ein proposisjon
                  om dette fram for Stortinget så snart som råd. Etter at St.prp. nr. 72 vart lagd
                  fram, har me kome til at framdrifta er for stram. Eg har difor i brev til
                  Stortinget endra forslag til forlenging frå årsskiftet 2009/2010 til ut
                  vårsesjonen 2010 for å gi lokale styresmakter nok tid til å setje ny ordning i
                  verk. 

Statens jernbanetilsyn har fram til no ikkje funne å kunne godkjenne Merkur som
                  signal- og sikringsanlegg. Dette er grunngitt med at det nye systemet m.a. ikkje
                  er godt nok dokumentert for å fastsetje det tryggleiksnivået som vert kravt. Dette
                  har medført forseinkingar og har pådrege ekstrakostnader på jernbaneprosjekta
                  Ganddal godsterminal, dobbeltspor Sandnes–Stavanger og fjernstyringsanlegget
                  mellom Mosjøen og Bodø. For å kunne avgrense kostnadsauken har Jernbaneverket i
                  samråd med Samferdselsdepartementet valt å halde på Merkur-kontraktane, føresett
                  at ABB får godkjent ei generell sertifisering av Merkur som system. Dette vil
                  gjere det lettare for Jernbaneverket å få den nødvendige godkjenninga av Merkur på
                  dei tre jernbaneprosjekta. Godkjenninga av systemet må vere på plass hausten 2010.
                  Om dette ikkje lukkast, må Jernbaneverket gå ut med eit nytt anbod. 

Det fysiske arbeidet med å installere eit mellombels NSI 63-anlegg er i rute, slik
                  at dobbeltsporet Sandnes–Stavanger som planlagt kan opnast i oktober i år.
                  Søknaden om å kunne ta i bruk systemet er no til handsaming i Jernbanetilsynet. Ut
                  frå det eg har fått opplyst, har eg ikkje grunn til å tru at søknaden ikkje vil
                  verte innvilga. Jernbaneverket har allereie fått på plass nødvendige
                  dispensasjonssøknader. 

Eg er sjølvsagt ikkje nøgd med dei problema som har oppstått på grunn av den
                  manglande godkjenninga av Merkur. Eg vil vente og sjå kva som kjem ut av den
                  uavhengige granskinga av anskaffings- og utviklingsprosessen når det gjeld Merkur,
                  og korleis den har vore handtert internt i Jernbaneverket. Eg er oppteken av at
                  den kan gi oss eit grunnlag for å gjennomføre konstruktive tiltak, slik at
                  Jernbaneverket unngår å kome opp i liknande situasjonar ved seinare innkjøp av
                  jernbaneutstyr. 

Eg har merka meg at opposisjonspartia finn det oppsiktsvekkjande at Regjeringa i
                  samband med revidert statsbudsjett for 2009 føreslår å flytte 100 mill. kr frå
                  Nordlandsbana på grunn av forseinkinga av fjernstyringsanlegget. Som det går fram
                  av Regjeringa sitt forslag til revidert statsbudsjett for 2009, vil mesteparten av
                  midlane – heile 84,5 mill. kr – verte brukte til å kjøpe nytt snøryddingsutstyr og
                  til å auke førebyggjande vedlikehaldstiltak som òg kan brukast på Nordlandsbana.
               

 Det blir replikkordskifte. 

 Jeg har to spørsmål om forvaltningsreformen – selv om vi skal behandle
                  kommuneproposisjonen i morgen, går jeg ut fra at samferdselsministeren også har
                  oppfatninger omkring det. Først til den ene nye milliarden i frie inntekter:
                  Forholder det seg slik at vel halvparten forsvinner i en regning betalt til
                  Statens vegvesen, som altså skal tjene to herrer, både statens gjenværende veier
                  og fylkeskommunenes nyanskaffede veier? Forsvinner halvparten av milliarden til
                  det? 

Det andre spørsmålet om samme forvaltningsreform er: Hvilke nasjonale føringer vil
                  komme fra sentrale myndigheter? Nå har statsråden minnet om at bakgrunnen for
                  reformen er at fylkeskommunene skal være regional utviklingsaktør. Men i andre
                  sammenhenger der forvaltningsreformen er behandlet, har det jo vært understreket
                  en viss bekymring og signalisert et ønske om nasjonale føringer, altså utover det
                  regionale. Vil det komme nasjonale føringer omkring veistandard og ferjestandard?
               

 For det fyrste må eg få rydde opp i den misvisande framstillinga som er gjord i
                  forhold til den siste milliarden, og at den skal gå til å betale rekning til
                  Statens vegvesen. Det er jo sjølvsagt at Statens vegvesen brukar delar av dei
                  eksisterande midlane til å byggje fylkesvegar, eller det som i dag er «øvrige
                  riksvegar», og som vert fylkesvegar frå nyttår. Det er dei midlane som vert
                  øyremerkte. Det har aldri vore spørsmål om den siste milliarden. Kor stor del av
                  eksisterande administrasjonskostnader som er knytte til andre riksvegar, har vore
                  aktuelle spørsmål lenge før revidert nasjonalbudsjett var påbegynt, og det er den
                  fordelinga som er gjord innanfor Statens vegvesen sitt eksisterande budsjett. Så
                  eg må ta sterkt avstand frå at ein prøvar å framstille det på ein så feilaktig
                  måte som ein ser i media. 

 Denne flertallsregjeringen er jo ikke kjent for å dele altfor mye informasjon med
                  Stortinget om vi ikke ber uttrykkelig om det. Jeg forholder meg til Nationen, som
                  jeg trodde stod samferdselsministeren nær, der det heter at 537 mill. kr neste år
                  skal gå til å administrere veier som fylket skal overta. Fylkesordføreren i
                  Sør-Trøndelag fra Arbeiderpartiet, som uttaler seg, er opprørt: 

«Vi har erfaring med «dealing» med staten frå før, i samband med
                     sjukehusreforma. Det var statleg røveri på høglys dag, seier Sandvik». 

Vil statsråden gi Stortinget en utførlig utgreiing om hva disse pengene skal gå
                  til, og hvilke penger som nå går til administrasjon? Jeg ble ikke noe klokere av
                  svaret statsråden gav til representanten Sortevik. 

Er det slik at 537 mill. kr av den siste milliarden går til administrasjon, eller
                  er det noen andre millioner vi snakker om? Dette kunne det vært greit å få en
                  skriftlig redegjørelse om fra statsråden. 

 Lenge før ein starta arbeidet med revidert nasjonalbudsjett, der me plussa på
                  fylkesvegramma, var det sjølvsagt ei vurdering og ei utgreiing av kor stor del av
                  den eksisterande ramma til Statens vegvesen som går til administrasjon. Det veit
                  dei ut frå årsmeldinga. Det gjeld faktisk dei stillingane som Statens vegvesen rår
                  over i dag. 

Så var det ein diskusjon om korleis dette er fordelt i forhold til dei oppgåvene
                  som no skal gjerast med å betene fylka sett opp mot dei oppgåvene som går på å
                  betene dei statlege vegane. Og det er den fordelinga som er gjord. 

Ut frå lengda på fylkesvegane skulle ein kanskje tru at den summen som der er
                  angitt, skulle vore endå større, for det er jo ein større del av vegnettet.
                  Samtidig er det slik at ein del av dei statlege vegane er meir komplekse, og at
                  ein del av den sentraladministrasjonen som sit i Vegdirektoratet, uansett vil vere
                  på staten si hand. Difor er fordelinga slik at ho nesten blir fifty-fifty, og
                  ikkje endå sterkare fordelt over på fylka. 

 Som jeg sa i mitt innlegg, er jeg bekymret over kostnadssprekken på
                  Ulvensplitten–Sinsen. I dag har jeg vært på et møte der jeg fikk ny kunnskap om
                  hvor alvorlig dette er for Oslopakke 3 og for kollektivandelen i Oslo. 

Jeg er glad for merknaden fra regjeringspartiene om at dette vil man komme tilbake
                  til i statsbudsjettet. Mitt spørsmål er om samferdselsministeren deler dette
                  synet, og om det er noe hun vil komme tilbake til i statsbudsjettet til høsten.
               

 Som alltid gjer statsråden det Stortinget og fleirtalet har bestemt. Eg har
                  sjølvsagt òg drøfta dette med fleirtalet, og eg er heilt einig i det som her ligg
                  føre frå Stortinget. Eg er òg samd med representanten Tenden i at Oslopakke 3 i
                  seg sjølv er ei særdeles viktig sak. Me vil sjølvsagt følgja opp og koma tilbake
                  til denne saka i statsbudsjettet. 

 Som det går fram av innstillingen, er Kristelig Folkeparti bekymret for det som nå
                  skjer, ved at vi ikke får gjennomført automatiseringen på flere strekninger på
                  grunn av at innkjøp av Merkur ikke blir godkjent, i hvert fall ikke nå. 

Så ser vi av proposisjonen at det skal settes inn et alternativt anlegg på
                  strekningen Sandnes–Stavanger. Mitt spørsmål er: Er det et anlegg som kan bli
                  stående dersom Merkur ikke blir godkjent? Og skal det eventuelt tas ned hvis
                  Merkur blir godkjent? 

Det var det ene. Det andre er at vi har lagt inn en merknad og gjentatt et ønske,
                  som også Stortinget har gjort vedtak om, nemlig om disse sovevognene som skulle
                  settes inn i Kristiansand, Mo i Rana og Mosjøen. Det er faktisk et vedtak om at de
                  skulle plasseres i Kristiansand. Hvorfor er ikke disse vognene kommet? 

 Når det gjeld eit mellombels NSI 63-anlegg, som det òg står i proposisjonen, så
                  ligg det i den føringa at det er eit mellombels anlegg, og at ein anten får
                  godkjend Merkur-systemet eller må ut med eit nytt anbod. Så langt eg har fått
                  opplyst frå Jernbaneverket og frå mine folk, er det altså ei mellombels løysing. 

Når det gjeld sovevogner til Kristiansand, har det vore eit langt lerret å
                  bleikje. For viljen frå Stortinget var god og tydeleg, og eg deler den viljen. Det
                  som har vore dilemmaet, er rett og slett å få tak i det materiellet som ein
                  ynskjer seg. Stortinget hadde jo òg stilt midlar til disposisjon, sjølv om dei på
                  ingen måte ville rekke, uansett system. Men eg har no drøftingar i Regjeringa, og
                  håpar å kome tilbake med den saka i budsjettet, slik at me får ei endeleg
                  avklaring der. 

 Jeg fikk ikke svar på mitt spørsmål om nasjonale føringer, men det er ikke grunnen
                  til at jeg ber om en replikk til. Mitt spørsmål nå dreier seg fortsatt om
                  finansieringen. 

Statsråden må gjerne kjefte på opposisjonen, det er vi vant med, men som andre har
                  pekt på, er det uro og uklarhet også blant fylkeordførere fra posisjonen, fra
                  regjeringspartiene, knyttet til hvorvidt forvaltningsreformen, med overføring av
                  veier, er finansiert, og hvordan den er finansiert. Spørsmålet er altså fortsatt
                  om noe av denne ekstra milliarden i frie midler skal brukes til å finansiere de
                  tjenestene som Statens vegvesen og Vegdirektoratet skal utføre for fylket når de
                  overtar tidligere statlige veier, altså øvrige riksveier. Det er det som fremdeles
                  er uklart, også for dem som styrer i fylkene, så det er viktig at statsråden kan
                  bidra til en klargjøring omkring finansieringen av reformen. 

 Etter oppslaget i Nationen har eg gått igjennom referat frå møtet der
                  fylkesordføraren i Sør-Trøndelag har vore til stades, og skriftleg kommunikasjon.
                  Ingen av dei kritiske merknadene som kjem fram i Nationen, er å finne nokon stad,
                  så me får avvente at fylkesordføraren òg tek den formelle vegen. 

Svaret mitt er heilt tydeleg: Ikkje ei krone av den milliarden skal gå til
                  administrasjon i Statens vegvesen eller Vegdirektoratet. Dei midlane er der alt i
                  dag. Dei ligg i eksisterande budsjett som i dag er disponert av Statens vegvesen.
                  No vert ein del av det eksisterande budsjettet til Statens vegvesen knytt til
                  tenester som fylket skal ha. 

Var det forståeleg, president? Eg håpar det. Den siste milliarden går til å byggje
                  vegar rundt om i fylka. 

 Replikkordskiftet er over. 

De talere som heretter får ordet, har en taletid på inntil 3 minutter. 

For øvrig tror ikke presidenten at han skal gjøre seg til dommer over hva som er
                  klart og ikke klart i en slik debatt. 

 Kanskje eg kan bidra til at i alle fall forvirringa kjem på eit litt høgare nivå,
                  for det var med tanke på finansieringa av det framtidige fylkesvegnettet eg bad om
                  ordet. Det var Trond Helleland og Jan Sahl som gav støyten til det, for dei var jo
                  opptekne av finansieringa. 

Av innlegget til Helleland kunne ein kanskje forstå det slik at det berre var
                  denne ekstra milliarden som fylkeskommunane skulle få til rådvelde for å halde ved
                  like og ruste opp vegnettet sitt framover. Eg må presisere at det som ligg i
                  botnen, er jo 2009-budsjettet for «øvrige riksveger». Det skal då følgje med over
                  til fylka. Viss ein ser på budsjettet for 2009, er det ein rimeleg stor auke frå
                  2008 til 2009, så det er allereie på eit høgt nivå. 

Så er det i Nasjonal transportplan lagt opp til at riksvegen skal ha ei
                  opptrapping i åra framover. Det står klart og tydeleg at ein litt avhengig av
                  konjunktursituasjonen skal trappe opp ramma i den tiårsperioden som dette dreier
                  seg om. Det same står ikkje når det gjeld fylkesvegen, og på landsmøtet til Det
                  norske Arbeiderparti var det mange som var opptekne av det. Det blei òg gjort eit
                  vedtak om at det framtidige fylkesvegnettet skulle ha same opptrappinga som
                  riksvegen. Det meiner eg er følgt opp gjennom kommuneproposisjonen, der det er
                  lagt inn den ekstra milliarden i 2010. 

Viss ein ser på snittet over ein tiårsperiode, bør det opp på 1,5–1,6 milliardar
                  kr. Men viss ein tenkjer seg at det skal vere ei opptrapping, tilfredsstiller den
                  eine milliarden det. Så det kjem då oppå det som staten i dag brukar på det same
                  riksvegnettet. 

I tillegg veit vi jo at tilstanden på mykje av dette vegnettet er dårleg. Derfor
                  er det avsett ei rentefri låneordning på 2 milliardar kr i året som
                  fylkeskommunane kan gjere seg nytte av. Samla sett vil altså fylkeskommunane i
                  framtida ha mykje betre føresetnad for å ta vare på og ruste opp vegnettet enn det
                  som har vore ramma for staten i forvaltinga av akkurat det same vegnettet pr. i
                  dag. 

 Det er mulig noen lar seg berolige av de to svarene som statsråden har gitt når
                  det gjelder finansieringen. Jeg er ikke sikker på at alle vil gjøre det, men jeg
                  tillater meg gjennom innlegg å stille nok et spørsmål. 

Det er altså kjent at det er et etterslep på 12 milliarder kr på det veinettet som
                  overføres. Det er jo departementets egne tall. Hvor lang tid vil det etter
                  statsrådens syn gå, med den finansieringen som nå ligger fra staten knyttet til
                  forvaltningsreformen – eller hvor lang tid bør det gå, er vel riktigere å si – før
                  man har fått tatt igjen vedlikeholdsetterslepet på de veiene man nå gir
                  fylkeskommunen ansvar for å vedlikeholde, og som man ikke har klart å vedlikeholde
                  når staten har stått som eier? 

 Denne nye reforma, der fylka ikkje berre skal ha ansvaret for, men også
                  eigarskapen til det som no blir kalla fylkesvegar, frå nyttår, er ei spennande
                  reform, og eg har full forståing for noko av den usikkerheita som er knytt til
                  korleis fylka skal vere i stand til å skjøtte den oppgåva dei får – for det er ei
                  stor oppgåve. 

For meg er det viktig å presisere at staten har, og vil alltid ha, eit ansvar for
                  at dei overføringane som den gir til både fylke og kommunar til dei oppgåvene som
                  dei skal gjennomføre, må vere store nok til at oppgåvene kan gjennomførast på ein
                  god måte. For oss i Senterpartiet legg det nokre føringar framover på at ikkje
                  berre skal ramma for 2010 vidareførast til fylka, men det er også ikkje minst ein
                  føresetnad om at opptrappinga skal vere på lik linje med den auken som dei
                  statlege vegane skal ha. Det synest eg er viktig å presisere. 

 Det vart stilt eit spørsmål om kor lang tid det skal ta før ein tek att
                  vedlikehaldsetterslepet. Ja, det vil jo vere avhengig av både dei framtidige
                  rammene korleis fylket sjølv vel å disponere dei rammene. For i motsetnad til
                  tidlegare, då det har lege ein pott til vedlikehald, ein pott til investering og
                  ein til ulike område, vil jo fylket no få full fridom til korleis en vel å bruke
                  pengane. Det vil nok vere forskjellig frå fylke til fylke. Nokon har store
                  investeringsprosjekt som ein vil setje først, og andre vil ha meir fokus på at ein
                  kanskje har bygt ut dei viktigaste prosjekta og skal gå på meir vedlikehald enn
                  ein har gjort tidlegare. 

Eg vil minne om at det er 34 pst. auke i rammene. Når tidlegare har ein sett ein
                  slik auke? Då Høgre – som eg registrerer i dag er kritisk til denne reforma – la
                  fram sin transportplan, var det kutt til «øvrige riksveger» på 700 mill kr. Då
                  synest eg ein vert veldig høg og mørk – eg veit ikkje om det er eit parlamentarisk
                  uttrykk, president, kanskje eg skal la vere å seie det. Men då synest eg i alle
                  fall at ein er frimodig når ein i dag er kritisk til ei reform som er sterkt ynskt
                  i fylka. Etter ti år i fylkespolitikken er eg vel kjend med alle dei utsegnene frå
                  fylkesordførarkollegium og fylkesting landet rundt der ein har bedt om å få desse
                  vegane fordi ein ser det som viktig å sjå regional planlegging på tvers, sjå
                  samferdsel, arealpolitikk og miljøpolitikk i ein større samanheng og ikkje minst
                  inn mot næringsutvikling og prioriteringa langs dei linjene. 

Som ved alle endringar skjønar eg at det vert reist spørsmål både om utviklinga og
                  om staten sin vilje til å følgje opp. Då tenkjer eg at alle dei som stiller dei
                  spørsmåla, bør sjå tilbake på kven som har vist vilje til å følgje opp
                  fylkeskommunane sin økonomi, og kven som då vil vere ein garantist for at det skal
                  verte ei ytterlegare opptrapping òg i dei komande åra – som er mitt mål at vi skal
                  få til. 

 Jeg liker å se på meg selv som både høy og mørk, men har nok grånet litt etter
                  hvert. 

Grunnen til at jeg tar opp dette, er ikke for å drive omkamp om NTP eller ta en ny
                  runde på forvaltningsreformen. Den odelstingsproposisjonen har vi behandlet.
                  Bakgrunnen er det store oppslaget som Nationen hadde i går. Der sier statssekretær
                  Pollestad at Statens vegvesen har fått mindre enn hva de mente de trengte. Videre
                  sier han: 

«Vi har fordelt ein del til fylka og ein del til Statens vegvesen. Dei meinte
                     den totale summen var 1,1 milliard, og vi har justert denne ned til 1 milliard
                     kroner. Så har vi fordelt mellom stat og fylke ved hjelp av same
                     fordelingsnøkkel som har vore nytta til drift og vedlikehald.» 

Han forteller at departementet legger til grunn at dette tallet er riktig, men om
                  det viser seg ikke å være det, skal det ses på igjen: 

«Vi har full interesse av å få ei rettast mogleg fordeling, og vi skal ha
                     ytterlegare kvalitetssikring.» 

Som svar på kritikken om manglende dialog sier han: 

«Eg ser at dialogen før kommuneproposisjonen kunne ha vore betre. Men det tek
                     vi att no, gjennom den dialogen som skal vere både mellom departementa og
                     fylka, og Statens vegvesen og dei enkelte fylka.» 

Dette er for meg veldig vanskelig å forstå. Det er mulig jeg er tungnem, men jeg
                  har problemer med å forstå hva slags fordeling som er foretatt, og hva slags
                  fordelingsnøkkel som er lagt til grunn. Jeg synes det hadde vært greit om også
                  Stortinget kunne bli trukket inn i denne dialogen som skal være, i hvert fall bli
                  informert om hva som skje. Her skal det være en dialog mellom departement og
                  fylket og mellom Statens vegvesen og de enkelte fylkene. Fortsatt er det
                  Stortinget som er bevilgende myndighet, og da ser jeg i hvert fall fra
                  opposisjonens synsvinkel – og jeg tror også posisjonen vil ha glede av det – et
                  behov for å vite hvilke fordelingsnøkler som legges til grunn, hvordan fordelingen
                  blir gjort, og hvilke tall som er lagt til grunn. 

Jeg er fullt klar over det representanten Rudihagen sa i stad, om at midlene til
                  de øvrige riksveiene selvsagt ligger i bunn, at det er en påplussing på 1 milliard
                  kr osv. Men jeg føler meg veldig usikker på dette, og det må være lov å stille
                  spørsmål. Selv om vi har et kritisk blikk på denne forvaltningsreformen, og selv
                  om vi har stemt imot den, har også opposisjonen krav på å få vite hvordan disse
                  fordelingene gjøres, og få innsyn i det departementet nå har tenkt å informere
                  fylkene om, og det Statens vegvesen skal informere fylkene om. 

 Då vi skulle gjere denne fordelinga, måtte vi sjølvsagt ta utgangspunkt i eit
                  oversyn over Statens vegvesen sine driftskostnader. Då var det ein diskusjon om
                  kva som skulle inkluderast i den fordelinga. Det er rett, som Pollestad seier i
                  Nationen, at det låg litt høgare frå Statens vegvesen si side enn det som vart
                  godkjent i departementet. Det er ikkje noko spesielt i det. Det skjer i mange
                  saker at justeringar kjem frå Samferdselsdepartementet. Det er ingen dramatikk i
                  det. Det handlar om kva ein då inkluderer. 

Dette er ein gjennomgang som sjølvsagt er gjord på basis av dei reelle kostnadene.
                  Det er ikkje noko hokuspokus. Det finst eigentleg ingen politikk i det, det er
                  rett og slett ein teknisk gjennomgang. 

Fylkesordførarkollegiet vart orientert 19. mai. Det er òg lova fylka ein full
                  gjennomgang, òg på detaljnivå, av dette. Eg skjønar at fylkeskommunane føler at
                  det kan vere nødvendig, men som sagt, det ligg ingen politikk i dette. Det er meir
                  teknikk enn politikk. 

Det som er viktig, er at viss den summen hadde vore større, hadde det vorte endå
                  mindre igjen av han til å fordele på dei andre programområda, på investering,
                  drift og vedlikehald. Det at Samferdselsdepartementet la inn 1 milliard kr som
                  fordelingsgrunnlag, betyr at 100 mill. kr kunne brukast til veg – ei overføring
                  til vegbiten og ikkje til styring av byggjeprosessar og planlegging og alt det som
                  elles skal skje. 

Vi har ein særs god dialog med KS. Vi har ein god dialog med
                  fylkesordførarkollegiet og med rådmannskollegiet. Det har heile vegen vore brukt
                  mykje tid frå mine folk på den dialogen, og vi har fått mykje positivt tilbake på
                  det. Det er klårt her er mange store og mindre saker som ein må utvikle ei felles
                  forståing omkring når ein skal gjere ei så stor reform som dette. For det er ei
                  stor reform at fylka får råderett over dette vegnettet. Og at dei får overført så
                  mykje midlar, gir sjølvsagt fylka eit heilt anna handlingsrom for å drive regional
                  utvikling. 

Sigvald Oppebøen Hansen hadde her teke over
                  presidentplassen. 

 Fleire har ikkje bedt om ordet til sak nr. 6. 

(Votering, sjå side 3814) 





                    

 Under debatten er det satt fram seks forslag. Det er 

forslagene nr. 1 og 2, fra Arne Sortevik på vegne av Fremskrittspartiet og
                        Høyre 

forslagene nr. 3–5 er forslag inntatt på side 6, annen spalte i
                        innstillingen, fra Arne Sortevik på vegne av Fremskrittspartiet 

Presidenten gjør oppmerksom på at det siste forslaget – som da blir forslag nr. 6
                  – ved en feil ikke har kommet med under punkt 2 i innstillingen, under forslag fra
                  mindretall. 

Det voteres over forslagene nr. 3–6, fra Fremskrittspartiet. 

Forslag nr. 3 lyder: 

«Stortinget ber Regjeringen snarest legge frem egen sak om vedlikeholdsmessig
                     opprustning av dagens stam- og riksveinett basert på statlige
                     finansieringsordninger.» 

Forslag nr. 4 lyder: 

«Stortinget ber Regjeringen sørge for at kostnadsøkning på vegprosjektet
                     Krosby–Knapstad i Østfold på 130 mill. kroner fullt ut dekkes av staten. 

Stortinget ber Regjeringen legge frem sak om full statlig finansiering av hele
                     prosjektet uten bruk av bompenger basert på budsjettmessig inndekning i
                     statsbudsjettet for 2010. Stortinget legger til grunn at staten om nødvendig
                     forskotterer midler for å sikre fremdrift av prosjektet og at innkreving av
                     bompenger til finansiering av prosjektet opphører.» 

Forslag nr. 5 lyder: 

«Stortinget godkjenner ikke forlenget innkreving i eksisterende bompengeordning
                     i Kristiansand.» 

Forslag nr. 6 lyder: 

«Stortinget godkjenner grunnerverv til etappe 2 på Ringveg vest i Bergen.
                     Stortinget godkjenner ikke grunnerverv for etappe 2 for Bybanen i Bergen. 

Stortinget ber Regjeringen sørge for samordning av Bybaneprosjektet i Bergen,
                     jf. St.prp. nr. 75 (2004–2005) og Innst. S. nr. 94 (2005–2006), med utvikling
                     av nærtrafikk med jernbane i Bergensregionen. Stortinget legger til grunn at
                     staten overtar ansvaret for utbygging av prosjektet.» 

Votering:

Forslagene fra Fremskrittspartiet ble med 81 mot 22 stemmer ikke
                  bifalt.

(Voteringsutskrift kl. 01.26.23)

 Det voteres så over forslagene nr. 1 og 2, fra Fremskrittspartiet og Høyre. 

Forslag nr. 1 lyder: 

«Stortinget godkjenner ikke overføring av øvrige riksveier og riksveiferjer til
                     fylkeskommunene og til Oslo kommune. Stortinget ber Regjeringen gjennomføre
                     nødvendige tiltak for å reversere gjennomførte tiltak og stoppe planlagte
                     tiltak knyttet til forvaltningsreformen innenfor samferdselssektoren.» 

Forslag nr. 2 lyder: 

«Stortinget ber Regjeringen sørge for at bomstasjon på fv 311 nord for
                        krysset mellom fv 311 Osloveien og fv 7 Brevikveien straks blir fjernet.»
                     

Votering:

Forslagene fra Fremskrittspartiet og Høyre ble med 67 mot 36 stemmer ikke
                  bifalt.

(Voteringsutskrift kl. 01.26.42)

Komiteen hadde innstilt: 

Stortinget samtykkjer i at: 

1. riksveg med tilhøyrande gang- og sykkelveg som går fram av vedlegg 1 i
                        St.prp. nr. 72 (2008–2009), blir med heimel i veglova § 62 tredje ledd
                        omklassifisert til fylkesveg, i Oslo kommunal veg, med verknad frå 1. januar
                        2010, med unntak av rv 3/rv 25 Løten–Hamar, rv 13/rv 55
                        Oppheim–Hella–Sogndal og rv 94 fram til tunnelinnslaget på Mellandet, som
                        framleis skal vere riksveg, og rv 4 sør for Sinsenkrysset i Oslo som vert
                        omklassifisert til kommunal veg. 

2. veg med tilhøyrande gang- og sykkelveg som går fram av vedlegg 2, blir
                        med heimel i veglova § 62 tredje ledd teken opp som riksveg frå 1. januar
                        2010 

3. Samferdselsdepartementet fastset med endeleg verknad kor riksveg tek
                        slutt. 

4. prosjektet E18 Krosby–Knapstad i Østfold blir gjennomført basert på
                        revidert kostnadsramme. 

5. Bompengeselskapet får høve til å forlengje eksisterande bompengeordning i
                        Kristiansand, maksimalt ut vårsesjonen 2010. Vilkåra går fram av St.prp. nr.
                        72 (2008–2009) og Innst. S. nr. 312 (2008–2008). 

 Presidenten antar at Fremskrittspartiet og Høyre ønsker å stemme imot punktene
                     1–3, og at Fremskrittspartiet ønsker å stemme imot punktene 4 og 5. 

Votering:

1. Komiteens innstilling til punktene 1–3 ble bifalt med 60 mot 40 stemmer.
                     

(Voteringsutskrift kl. 01.27.11) 

2. Komiteens innstilling til punktene 4 og 5 ble bifalt med 76 mot 23
                        stemmer. 

(Voteringsutskrift kl. 01.27.34) 


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa innanfor den fordelte taletida. 

Vidare blir det foreslått at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Vi skal nå i rask rekkefølge behandle to saker fra
                  Hordaland, med initiativ og søknader fra næringsliv og lokale myndigheter om
                  brukerfinansiering gjennom bompenger – dette for å få løst et presserende behov
                  for utbygging av viktig infrastruktur i egen kommune. Innstillingen i denne saken,
                  om Kvammapakken, fremmes av et flertall i komiteen, alle utenom
                  Fremskrittspartiet. 

I Kvammapakken ligger det vesentlige investeringer og utbedringer på rv. 7 mellom
                  Norheimsund og Øystese og ved Kvamskogen, men også tiltak i Granvin, i krysset
                  mellom rv. 7 og rv. 13, og utbedringer på rv. 49 i Strandebarm – totalt 440 mill.
                  kr, hvorav kun 10 pst. finansieres av staten. Det er mange enkeltprosjekter, og
                  planarbeidet er på et varierende nivå, kan man si. Innkrevingen av bompenger skal
                  skje i to automatiske bomstasjoner på rv. 7, i hver ende av kommunen, men dog slik
                  at trafikk fra vest, som bare skal til Kvamskogen, ikke belastes. 

Det er lokalpolitisk enighet om bompengeopplegget, og flertallet i komiteen
                  støtter dette. Det samme flertallet mener dessuten at lokale forhold som detaljer
                  i gjennomføringstakt o.l. drøftes i et samarbeid mellom lokale myndigheter,
                  bompengeselskapet og Statens vegvesen. Flertallet har forutsatt at forutsetningene
                  i søknaden i størst mulig grad må imøtekommes, så sant dette ikke svekker
                  finansieringsplanen for pakken vesentlig. 

Komiteens flertall har merket seg at det er lagt til grunn et rentenivå på 6,5
                  pst., og at dette har skapt litt diskusjon om nedbetalingstid og fremdrift.
                  Komiteens flertall vil for sin del bemerke at styringsrenten i dag ligger på 1,5
                  pst., og selv langsiktig rentebinding – fem–ti år – ligger på nivåer godt under
                  6,5 pst. Flertallet i komiteen har derfor bemerket den gunstige rentesituasjonen,
                  og at denne bør ses i lys både av total innkrevingstid og innfasing av
                  enkeltprosjektene i pakken. 

Det er flertallets syn at kommunestyrets vedtak om byggetid er innenfor
                  rekkevidde, men har tillit til at alle slike vurderinger gjøres best av dem som
                  har det daglige ansvaret for gjennomføringen av hele pakken, dvs. Statens
                  vegvesen, lokale myndigheter og bompengeselskapet. 

Flertallet konstaterer at finansieringen blir gunstig ved at Hordaland
                  fylkeskommune stiller en selvskyldnergaranti på 370 mill. kr. Komiteens flertall
                  mener at løpende vurderinger av pakkens soliditet, oppad til fylkeskommunens
                  garantiramme, best kan foretas av den lokale gruppen jeg nevnte, med godkjenning i
                  Vegdirektoratet. 

Det har vært noen formaliteter og litt fram og tilbake under saksbehandlingen, men
                  med departementets proposisjon, med tillegg av komiteens tilråding og fleksibel
                  forståelse underveis i utbyggingen, er dette blitt en sak som i stor grad
                  imøtekommer lokale og regionale ønsker. Det skulle da også bare mangle, det er jo
                  disse som påtar seg ansvar og risiko for 90 pst. av finansieringen – og som får
                  svi hvis noe går galt. Det er det imidlertid lite som tyder på i denne saken. Så
                  om noen år er situasjonen for trafikanter og lokalbefolkning i dette området
                  sterkt forbedret. 

 Det kommer nå, med denne saken, fire bompengesaker i Stortingets siste uke i
                  sesjonen – og også i perioden. Tidligere i mai–juni har vi hatt ytterligere fire
                  bompengeproposisjoner. Det samlede bildet, slik vi også har fremstilt det i
                  innstillingen, er at summen av alle disse sakene som kommer helt på slutten, er et
                  investeringsbeløp på over 12 milliarder kr – og bilistene må betale over 12
                  milliarder kr. De skal riktignok i utgangspunktet betale en bompengeandel, en
                  særskattandel, på 70 pst. av investeringsbeløpet, men når vi regner inn
                  rentekostnadene og innkrevingskostnadene, som samlet utgjør mer enn 3,6 milliarder
                  kr, blir altså totalregningen for bilistene omtrent det samme som samtlige
                  prosjekter koster å gjennomføre. 

I tillegg til iveren etter å bruke særskatt via stortingsbehandling av slike saker
                  har disse siste sakene det til felles at det har gått veldig fort. Det gir
                  begrenset mulighet til å gå inn i de enkelte sakene. Det er beklagelig. Jeg lurer
                  på om vi har hatt anledning til å gå nærmere inn på påstander som kommer fra i
                  hvert fall én bedrift som blir rammet av disse tiltakene, nemlig Hardanger
                  Feriesenter. De hevder å få bedriften sin ødelagt i forbindelse med gjennomføring
                  av prosjektløsning, og omtaler forventede erstatningskostnader i størrelsesorden
                  30–40 millioner. Jeg finner ingenting om det i proposisjonen. Jeg lurer på om det
                  er kjent, og i hvilken grad det er hensyntatt. 

Når det gjelder bruk av bompenger, ekstraskatt, er det fristende å knytte en liten
                  forbindelse til torsdag i forrige uke, da vi behandlet Nasjonal transportplan. Jeg
                  merket meg at i debatten omkring bruk av Offentlig Privat Samarbeid, OPS, som kom
                  litt mot slutten av en lang debatt sist torsdag, sa samferdselsministeren: 

«Mens me som privatpersonar vanlegvis har forholdsvis slunken lommebok, er det
                     ei velfylt statskasse, gode statsfinansar, som gjer at det ikkje er behov for å
                     byggje veg på avbetaling.» 

Men det er jo det vi gjør her. Det er jo det vi gjør i denne saken, i neste sak, i
                  forbindelse med St.prp. nr. 82 for 2008–2009, om E6, og det er det vi gjør i den
                  såkalte miljøpakken for Trondheim, i St.prp. nr. 85 for 2008–2009. Det er å kjøpe
                  vei på avbetaling, uten at innbyggerne i det minste er spurt direkte. Rett nok kan
                  det hevdes at det er lokale flertall for å gjøre det på denne måten. Men vi
                  stiller oss fortsatt spørrende til om det er opplyst godt nok om de store
                  ekstraregningene som ligger i å kjøpe vei på avbetaling på denne måten, for dette
                  blir dyrt. 

La meg ta opp våre forslag, som dreier seg om statlig finansiering av tiltakene.
                  La meg også – for å unngå noen misforståelser – understreke at vi mener det er
                  behov for tiltakene. Det er behov for å skape bedre forhold, både for dem som bor
                  i området, og for dem som bruker veiene gjennom området. La meg også peke på at
                  plasseringen av bomstasjonene trekker nyttebegrepet ganske langt, idet svært mange
                  av dem som kommer til å betale bompenger, ikke kommer til å få direkte nytte av
                  disse forbedringstiltakene, som i hovedsak skal gjøres i området mellom Øystese og
                  Norheimsund. 

 Representanten Arne Sortevik har teke opp dei forslaga han refererte til. 

 Eg er glad for at Stortinget i dag vil gi si støtte til forslaget om delvis
                  bompengefinansiering av Kvammapakken. 

Som det går fram av både innstillinga og drøftinga her i dag, er alle partia samde
                  om å følgje opp dei vedtaka som er fatta av Hordaland fylkeskommune 10. desember
                  2008 i denne saka, med unntak av Framstegspartiet. 

Fylkeskommunen i Hordaland og Kvam kommune er samde om å fremje bompengesøknad for
                  finansiering av prosjekt og tiltak på rv. 7 og rv. 49 i Kvam kommune i Hordaland,
                  Kvammapakken. Eksisterande vegar har i hovudsak dårleg standard. På fleire
                  strekningar er det behov for tiltak for gåande og syklande. Pakken omfattar nokre
                  nye veglenkjer, utbetring av eksisterande veg, gang- og sykkelvegar, fortau og
                  kryssutbetringar, og har ei samla ramme på 440 mill. 2009-kr. 

Som følgje av forvaltingsreforma er rv. 49 og dei delane av rv. 7 som inngår i
                  pakken, føresett omklassifiserte til fylkesvegar, og føresette statlege midlar må
                  løyvast av fylkeskommunen. Det er 90 pst. bompengedel. 

Det er lokalt lagt til grunn at bompengeinnkrevjinga går over 19 år. Det er lagt
                  opp til både parallell- og etterskotsinnkrevjing. Dette er vanleg for pakkar. Det
                  er lokalpolitisk støtte til bompengeopplegget. Samferdsledepartementet legg i
                  proposisjonen til grunn at innkrevjinga kan gå over 20 år dersom det er
                  lokalpolitisk støtte til det. 

Bompengepakkar er meir fleksible enn bompengeinnkrevjing for enkeltprosjekt. Det
                  vert lagt til grunn at omfanget av utbygginga i Kvammapakken vert tilpassa dei
                  økonomiske rammene. Det vert lagt til grunn eit maksimalt låneopptak på 250 mill.
                  kr, basert på ein byggjeperiode på åtte år. Dette er fire år lengre enn det som
                  vart lagt til grunn i den lokale behandlinga, og er gjort for å auke
                  fleksibiliteten. Alle kostnadsaukar er føresett løyste innanfor desse økonomiske
                  rammene for Kvammapakken. 

Eit fleirtal i komiteen peiker på at dersom økonomien i pakken vert betre enn
                  føresett, kan lokale styresmakter i samarbeid med Statens vegvesen sjå på om
                  pakken kan byggjast raskare enn over åtte år, og om innkrevjingsperioden kan
                  setjast til 19 år i staden for 20 år. Fleirtalet viser særleg til at det bør vere
                  mogleg å oppnå lågare rente enn 6,5 pst. Merknadene frå komiteen vil sjølvsagt
                  verte følgde opp, med dei avgrensingar som også fleirtalet har sett med omsyn til
                  økonomien og heilskapen i pakken. Eg vil i den samanhengen peike på at ein vil
                  vite mykje meir om økonomien i pakken når bompengeinnkrevjinga har verka minst eit
                  års tid, og ein har kome lenger med planlegginga av dei mindre tiltaka. Ein vil då
                  ha eit betre grunnlag for å ta stilling til om innkrevjinga skal gå over 19 eller
                  20 år, og om byggjetida kan kortast ned. 

At Framstegspartiet ikkje er nøgde med at lokale styresmakter, med fylkeskommunen
                  i spissen, faktisk ser det som den beste løysinga å gå inn for delvis
                  bompengefinansiering i utviklinga av riks- og fylkesvegnettet, er ikkje
                  overraskande. Merknadene og forslaga frå Framstegspartiet kan berre sjåast på som
                  eit ledd i å gjere deira prinsipielle motstand mot bompengar meir synleg. 

Når det gjeld det som vart sagt frå talarstolen om OPS og bompengar kontra
                  avbetaling, er det faktisk ein forskjell. Det me diskuterte i samband med OPS,
                  galdt når staten går inn og finansierer. Staten har i dag eit handlingsrom som bør
                  brukast til auka investering bl.a. i samferdsle. Etter 2020 vil det
                  handlingsrommet skrumpe inn som følgje av eit behov på andre sektorar, ikkje minst
                  innan eldreomsorga. At ein då peiker på stor aktivitet når det gjeld Privat
                  Offentleg Samarbeid, OPS, der staten sine store utbetalingar i hovudsak vil kome
                  etter 2020, heng ikkje i hop. 

Når det gjeld bompengar, kan ein sjølvsagt òg seie at det handlar om avbetaling.
                  Samstundes handlar bompengar om å skunde fram prosjekt som i den ordinære
                  prosessen, gjennom prioritering innanfor den statlege ramma, hadde måtta vente
                  lang tid. Med Framstegspartiet sin sterke motstand her i denne salen mot bompengar
                  – me veit jo at den ikkje er like sterk elles rundt om i landet – er det mange
                  gode prosjekt som aldri hadde vorte bygde. 

 Det blir replikkordskifte. 

 Dette siste var jo helt som forventet. Jeg gjentar statsrådens uttalelse fra sist
                  torsdag, der hun brukte uttrykket «velfylt statskasse, gode statsfinansar». I
                  denne saken er det slik at verken den velfylte kassen eller de gode finansene
                  brukes til nødvendige veitiltak. Det er vårt ærend i denne saken, akkurat som det
                  er det i andre saker. Så får vi registrere at vi har ulikt syn på hvordan vi kan
                  koble statens velfylte kasse til alle de nødvendige prosjektene. 

Jeg vil stille et konkret spørsmål knyttet til valg av løsning, som jeg var inne
                  på i mitt innlegg. Slik jeg har oppfattet det, har det vært fremme et alternativ
                  om lang tunnel. Det er et av hovedprosjektene her. Forslag om en åpen løsning har
                  vært fremme, og det er kommet innspill som går på at det her er snakk om store
                  erstatningskostnader. Er det kjent? 

 Me har følgt opp dei planane som ein lokalt har vorte samde om. I motsetnad til
                  Framstegspartiet har eg ei sterk tru på at ein lokalt evnar å finne dei beste
                  løysingane og avvege dei ulempene som måtte følgje for enkelte. Me veit at det å
                  byggje nye vegar og utvide vegar kan føre til ulemper for enkelte. Ein må
                  sjølvsagt prøve å gjere dei ulempene færrast mogleg, men eg kan ikkje gå inn i
                  drøftingar av ulike framlegg som er komne i prosessen her. Eg berre støttar meg på
                  vedtaket i Hordaland fylkeskommune og i Kvam kommune. 

Når det gjeld satsing på samferdsle og bruk av den velfylte statskassa, vil eg
                  minne om at denne regjeringa satsar så sterkt på samferdsle at opposisjonen har
                  funne det nødvendig å peike på at me har meir pengar å bruke – sjølv om dei vel
                  veit at den underliggjande veksten i denne perioden har vore tilnærma lik den
                  underliggjande veksten i den førre perioden. 

Prioriteringa av samferdsle har vore sterk i denne regjeringa. 

 Fleire har ikkje bedt om ordet til replikk. 

Fleire har ikkje bedt om ordet til sak nr. 7. 

(Votering, sjå side 3815) 





                    

 Under debatten har Arne Sortevik satt fram to forslag på vegne av
                  Fremskrittspartiet. 

Forslag nr. 1 lyder: 

«Stortinget samtykker i bygging av prosjekt og gjennomføring av tiltak som
                     omtalt i St.prp. nr. 77 (2008–2009) basert på full statlig finansiering.» 

Forslag nr. 2 lyder: 

«Stortinget samtykker i at prosjekt og tiltak startes så snart som mulig basert
                     på forskottering av statlige midler. Stortinget legger til grunn at sak om
                     statlig finansiering av Kvammapakken innarbeides i statsbudsjettet for 2010.»
                  

Det voteres alternativt mellom disse forslagene og komiteens innstilling. 

Komiteen hadde innstilt: 

I 

Stortinget samtykkjer i at bompengeselskapet får løyve til å krevje inn bompengar
                  til delvis bompengefinansiering av Kvammapakken etter vilkåra i St.prp. nr. 77
                  (2008–2009) og Innst. S. nr. 342 (2008–2009). 

II 

Samferdselsdepartementet får fullmakt til å inngå avtale med bompengeselskapet og
                  fastsetje nærare reglar for finansieringsordninga. 

Votering:

Ved alternativ votering mellom komiteens innstilling og forslagene fra
                  Fremskrittspartiet ble innstillingen bifalt med 80 mot 23 stemmer.

(Voteringsutskrift kl. 01.28.04)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gitt anledning til replikkordskifte på
                  inntil fem replikkar med svar etter innlegg frå medlemer av Regjeringa innanfor
                  den fordelte taletida. 

Vidare blir det foreslått at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Denne saken dreier seg om bompengefinansiert utbygging av
                  vegnettet i Bømlo, en kommune jeg for øvrig kjenner svært godt. 

I denne saken omtales Bømlopakken som tiltak for et antall riks- og fylkesveger av
                  begredelig standard, som altså – gjennom disse tiltakene – rustes opp til å bli
                  veger av moderne og tjenlig standard. Hele pakken er kostnadsberegnet til en drøy
                  milliard kroner, hvorav 12–15 pst. dekkes av statlige bevilgninger. Med andre ord:
                  Dette er et formidabelt lokalt løft for å sette i stand vegene i en aktiv og
                  næringsrik kommune. 

Bømlo er den største lakesoppdrettskommunen i Hordaland, det største laksefylket.
                  Om kort tid vil 60–70 pst. av all oppdrettslaks i Hordaland bli slaktet i Bømlo,
                  hovedsakelig på tre slakterier. I Bømlo er det bedrifter som er verdensledende
                  innen skipsframdrift, skipsservice og elektronikk, og det er flere rederier. Det
                  er også et svært rikt kulturliv, med store arrangementer hvert år. Bedriftene og
                  kommunens innbyggere – 11 000 i tallet – har derfor et stort transportbehov i en
                  relativt desentralisert og fem mil lang kommune, beliggende mellom Haugesund og
                  Bergen. 

Trafikkgrunnlaget er på 2 700 i de to innkrevningspunktene, som ligger på de to
                  mulige innfartsvegene til Bømlo – en med ferjeforbindelse og en via
                  Trekantsambandet. Bømlopakken kan derfor med rette defineres som en bomring. Etter
                  åpningen av Trekantsambandet – med fast forbindelse – i 2001 har man sett en
                  formidabel trafikkvekst og -utvikling i kommunen. Flertallet i kommunen, alle
                  unntatt Fremskrittspartiet, står – som flertallet i denne sal – bak pakken. Vi
                  stiller oss altså bak pakken i den komitétilrådingen som foreligger. Dette gleder
                  sikkert også de lokale krefter, som har arbeidet med saken i mange år. 

Departementet har lagt til grunn en lånerente på 6,5 pst. også i denne saken. Som
                  jeg nevnte i forrige sak, har vi en styringsrente på 1,5 pst. NIBOR-baserte,
                  fylkeskommunalt garanterte lån vil i det flytende markedet bare ligge marginalt
                  over dette, p.t. Også lengre rentebinding, på fem til ti år, er for tiden gunstig.
                  Flertallet har derfor tilrådd at man vurderer å avdekke renterisiko så tidlig som
                  mulig. En slik avdekking vil gi en solid buffer mot andre eventuelle negative
                  elementer når det gjelder kostnader og trafikkutvikling, men også representere en
                  solid reserve. Flertallet har derfor pekt på at dette kan bety at enkeltprosjekter
                  kan bli realisert raskere innenfor samme lånegarantiramme, selvsagt forutsatt at
                  den økonomiske risikoen ikke øker vesentlig. 

Når det gjelder takster og rabattstruktur, har flertallet, i samråd med
                  departementet, funnet fram til en fornuftig løsning på et forhold som ikke helt
                  var avklart i forutsetningene. Det går fram av proposisjonen at kommunen har
                  ønsket samme rabattsystem som i Haugalandspakken. Haugalandet ligger i geografisk
                  nærhet. Betingelsene i Kvammapakken, som vi nettopp behandlet, er relevante for
                  Bømlopakken. Flertallet finner det rimelig at man legger til grunn samme prinsipp,
                  og tilrår derfor et rabattopplegg som i Haugalandspakken, forutsatt at dette ikke
                  svekker finansieringsgrunnlaget vesentlig. 

Flertallet i komiteen mener også at de endelige takstene for bomringen må
                  bestemmes av den administrative og politiske styringsgruppe, som flertallet
                  støtter departementet i blir etablert for prosjektet. 

Med disse anmerkninger og tilføyelser følger dermed stortingsflertallet opp det
                  lokale ønsket om og den lokale viljen til om noen år å kunne tilby et aktivt
                  næringsliv og kommende generasjoner et moderne vegnett. Jeg vil tro at dette er en
                  historisk dag for Bømlo. Det er god grunn for oss i denne sal til å takke for
                  innsatsen lokalt og gratulere med dagen. 

 Det er ingen grunn til å takke for en ny sak som gjelder ekstra transportskatt –
                  på grunn av unnlatelse fra en regjering som ikke vil bruke av den velfylte
                  statskassen. Det er ingen grunn til å heise flagget for dette. Denne pakken betyr
                  nok en tilleggsregning, på 177 mill. kr, og at bompengeandelen, som begynner på 64
                  pst., vil ende på 82 pst. 

Jeg tar opp Fremskrittspartiets forslag i denne saken. 

Jeg skal ikke gjenta debatten. Jeg vil bare peke på at når det gjelder
                  nytteprinsippet, kan man pirke på det også i denne saken. Interntrafikken går uten
                  bompenger. Det er jo bra for dem som slipper å betale, men det er noen andre som
                  må betale. Så dersom man skal ut av kommunen, får man en slags dobbeltstraff for
                  det gjennom å betale bompenger. 

Så til slutt: Det har gått vel fort også i departementet, vil jeg tro, for på side
                  8 i proposisjonen er det referert til Kvammapakken, men det var foregående sak.
                  Det er mye papirstempling i departementet også, akkurat som det er kort tid på
                  saksbehandlingen i Stortinget – dessverre. 

 Representanten Arne Sortevik har teke opp dei forslaga han refererte til. 

 Eg er glad for at Stortinget vil gi støtte til forslaget om delvis
                  bompengefinansiering av Bømlopakken. Eg er òg glad for at Stortinget både i denne
                  saka og i andre saker i dag har sytt for at det har gått raskt å få sakene opp og
                  fram til vedtak i Stortinget. Eg vil gjerne nytte høvet til å takke for det. Eg
                  vil i same setning ta avstand frå påstandane om at me driv med stempling av saker
                  i departementet. Det er ei solid og skikkeleg sakshandsaming som vert gjord. Eg er
                  lei for at det er ein trykkfeil i proposisjonen. Det bør ikkje førekome, men det
                  har dessverre skjedd. 

Som det går fram av innstillinga, er alle partia, med unntak av Framstegspartiet –
                  i denne saka som i den førre saka – samde om å følgje opp dei vedtaka som vart
                  fatta av Hordaland fylkeskommune i mars i år. 

Som saksordføraren sa på ein glimrande måte i sin gjennomgang, har denne saka vore
                  arbeidd med lenge. Bømlo kommune har gjennom Trekantsambandet, som vart opna i
                  2001, fått fast samband til Stord og Sveio. Det har vore ein sterk trafikkvekst,
                  og vegnettet er ikkje tilpassa dagens trafikk. Dette er ei etterlengta sak – ein
                  får både utbetring av eksisterande veg, bygd nye vegar, gang- og sykkelvegar og
                  kryssutbetringar. Slik sett vil pakken gi betre framkomst og trafikktryggleik og
                  eit betre lokalmiljø. 

Det er lokal støtte til pakken. Det er vedteke reguleringsplanar for alle prosjekt
                  som skal startast opp i dei fyrste fem åra, 2009–2013. Som følgje av
                  forvaltingsreforma er riksvegane på Bømlo føresett omklassifiserte til fylkesvegar
                  frå 2010. Det er difor, på same måten som i Kvammapakken, lagt til grunn at
                  føresette statlege midlar til prosjektet etter 2009 vert dekte av Hordaland
                  fylkeskommune. Det har fylkeskommunen slutta seg til. 

Fleirtalet i komiteen peiker på at det bør vere mogleg å få til ein avtale om ei
                  lågare rente enn 6,5 pst., og at ein lokalt ynskjer eit rabattopplegg som i
                  Haugalandspakken, der det er eit passeringstak med maksimalt 75 passeringar pr.
                  månad og ein timesregel. Fleirtalet tilrår eit slikt system dersom det ikkje
                  svekkjer finansieringsgrunnlaget og heilskapen i pakken vesentleg. Dette avvik frå
                  opplegget i proposisjonen, men eg er positiv til at ein ser på om det er mogleg å
                  kome lokale styresmakter i møte på dette punktet. 

Fleirtalet peiker òg på at lågare rentenivå vil kunne medføre betre økonomisk
                  utvikling i prosjektet, og at dette vil kunne bety at enkeltprosjekt kan verte
                  realisert raskare. Eg ser det som heilt naturleg at dette vert vurdert i samarbeid
                  mellom lokale styresmakter og Statens vegvesen – i praksis den styringsgruppa som
                  vil verte nedsett. 

At Framstegspartiet ikkje er like nøgd med dette framlegget som dei andre partia,
                  er ikkje overraskande. Det får ein berre ta med i Framstegspartiets dobbeltsidige
                  kommunikasjon – lokalt og sentralt – sjølv om ein lokalt i denne saka har stått på
                  det ein er bedt om å gjere frå sentralt hald, og ikkje har gjort det som ein har
                  gjort i andre kommunar, nemleg å innføre bompengefinansiering. 

Eg håper folk på Bømlo vil få stor nytte av denne pakken, og at næringslivet som
                  blomstrar i dag, vil blomstre endå meir når dei får betre kommunikasjon. 

 Fleire har ikkje bedt om ordet til sak nr. 8. 

(Votering, sjå side 3815) 





                    

 Under debatten har Arne Sortevik satt fram to forslag på vegne av
                  Fremskrittspartiet. 

Forslag nr. 1 lyder: 

«Stortinget samtykker i bygging av prosjekt og gjennomføring av tiltak som
                     omtalt i St.prp. nr. 78 (2008–2009) om Bømlopakken basert på full statlig
                     finansiering av de omtalte prosjekter og tiltak knyttet til riksveinettet.»
                  

Forslag nr. 2 lyder: 

«Stortinget samtykker i at prosjekt og tiltak startes så snart som mulig basert
                     på forskottering av statlige midler. Stortinget legger til grunn at sak om
                     statlig finansiering av Bømlopakken innarbeides i statsbudsjettet for 2010.»
                  

Det voteres alternativt mellom disse forslagene og komiteens innstilling. 

Komiteen hadde innstilt: 

I 

Stortinget samtykkjer i at bompengeselskapet får løyve til å krevje inn bompengar
                  til delvis bompengefinansiering av Bømlopakken etter vilkåra i St.prp. nr. 78
                  (2008–2009) og Innst. S. nr. 343 (2008–2009). 

II 

Samferdselsdepartementet får fullmakt til å inngå avtale med bompengeselskapet og
                  fastsetje nærare reglar for finansieringsordninga. 

Votering:

Ved alternativ votering mellom komiteens innstilling og forslagene fra
                  Fremskrittspartiet ble innstillingen bifalt med 80 mot 22 stemmer.

(Voteringsutskrift kl. 01.28.36)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa innanfor den fordelte taletida. 

Vidare foreslår presidenten at dei som måtte teikne seg på talarlista utover den
                  fordelte taletida, får ei taletid på inntil 3 minutter. 

– Det er å sjå på som vedteke. 

 (ordfører for saken): Nå behandler Stortinget andre utbyggingsetappe av prosjektet
                  E6 Gardermoen–Kolomoen. Det legges opp til anleggsstart allerede høsten 2009 og
                  åpning for trafikk høsten 2011. Derfor er dette en gledens dag. Så mye glede det
                  er i denne salen i dag! 

Jeg synes det er verdt å merke seg at utbygging av veg og jernbane blir samordnet
                  på strekningen langs Mjøsa. Samtidig utbygging av veg og bane betyr faktisk en
                  innsparing på om lag 400 mill. kr og vil dessuten redusere ulempene for beboere og
                  trafikanter langs denne strekningen i anleggsperioden. 

Strekningen Dal–Minnesund er 19 km lang og ligger i Eidsvoll kommune. Utbyggingen
                  omfatter utvidelse av eksisterende tofeltsveg til firefeltsveg. 

E6 er betegnet som en dødsveg. Det har skjedd altfor mange ulykker. E6 mellom
                  Gardermoen og Lillehammer er den farligste vegstrekningen i Norge – den med flest
                  dødsulykker. Utbyggingen vi nå behandler, vil bidra til å få ned antall ulykker.
                  Det vil bety mye for næringslivet, som også vil få bedre framkommelighet. For alle
                  oss trafikanter som bruker vegen ofte, vil utbyggingen av E6 til firefeltsveg med
                  midtdeler bety at vi kan ferdes på E6 med større trygghet. 

Jeg vil benytte anledningen til å rose statsråden og Regjeringen for den gode
                  løsningen som etter hvert er funnet for regulering langs Mjøsa. 

Jeg vil også tillate meg å nevne at videre utbygging av E6 fra Kolomoen til
                  Lillehammer er helt nødvendig. En kontinuerlig utbygging av E6 fra Gardermoen til
                  Lillehammer vil bety reduserte kostnader, men først og fremst – og viktigst av alt
                  – vil det bety færre ulykker. Det må være en viktig målsetting i vår
                  samferdselspolitikk. 

Fremskrittspartiet vil sikkert legge fram sitt syn på bompenger i et eget innlegg
                  – det gjør de jo stadig. Jeg vil bare si at når Fremskrittspartiet både vil
                  samarbeide med Høyre og samtidig er imot bompenger, ser jeg at dette prosjektet og
                  hele E6 aldri vil kunne bli noe av. Erfaringene fra Bergen viser at
                  Fremskrittspartiet har ekstreme behov for egenmarkering i forbindelse med
                  bompenger. Det er for så vidt greit nok, men det behovet er tydeligvis mye større
                  enn evnen til å inngå samarbeid for å løse trafikkproblemene. Det bør velgerne
                  merke seg. 

Det jeg er fornøyd med, er at denne regjeringen gjennomfører det den lovet. Vi
                  bygger E6 kontinuerlig for å sikre trafikksikkerhet og framkommelighet. Men i
                  denne saken, som i så mange andre saker, er det bred tilslutning til Regjeringens
                  forslag, bortsett fra fra Fremskrittspartiet, som også her isolerer seg. 

Akk ja, president, det skal bli moro å følge med i samferdselspolitikkens
                  utvikling fra sidelinjen de neste fire årene! 

 Presidenten er spent på om gleda eskalerer. 

 Det velgerne bør merke seg, er at vi fra Fremskrittspartiets side i denne saken
                  også fremmer et alternativt forslag om statlig finansiering. Det velgerne bør
                  merke seg, er at i utgangspunktet er denne etappen som vi behandler i denne saken,
                  prissatt til 2,3 milliarder kr – og det skal være en bompengeandel på 65 pst.,
                  altså halvannen milliard. Det velgerne bør merke seg, er at tillegget er
                  betydelig. Det er altså en tilleggsregning på nesten 1,5 milliarder kr, slik at
                  bilistene totalt skal betale 2,9 milliarder kr for en pakke som det koster 2,3
                  milliarder kr å bygge. Det er fordi man holder på den velfylte statskassen, man
                  holder på de gode statsfinansene og bruker dem til andre ting – eller lar være å
                  bruke dem – og lar bilistene betale. Det velgerne også bør merke seg, er at dette
                  er en av flere etappevise utbygginger på en av våre viktige stamveier, nemlig E6.
                  Det velgerne også bør merke seg, er at den samlede utbyggingen av det prosjektet
                  som dagens prosjekt er en bit av, har en prislapp på 4,8 milliarder kr, og at
                  bilistene skal ende opp med å betale 8,5 milliarder kr. Det er fordi Regjeringen
                  holder på en velfylt statskasse, passer på de gode statsfinansene og sørger for at
                  de betaler minst mulig for utbygging også av stamveinettet, samtidig at bilistene
                  kjøper vei på avbetaling og derfor får størst mulig kostnader knyttet til det. 

Jeg tar herved opp Fremskrittspartiets forslag i saken. 

 Representanten Arne Sortevik har teke opp dei forslaga han refererte til. 

 Bare en kort kommentar fra Høyres side i denne saken. 

Vi støtter flertallsinnstillingen, men har likevel bemerket det uheldige i at en
                  av Norges viktigste veier bygges ut på denne måten, i relativt små etapper og ved
                  enkeltprosjekter – etter det jeg forstår, hele 35 enkeltprosjekter. 

Høyre har tatt nye grep når det gjelder viktige strekningsbaserte korridorer, og
                  vi har i vår alternative transportplan gått inn for at de gjenstående utbygginger
                  på E6 gjennom Akershus, Hedmark og Oppland organiseres som OPS-prosjekter, inndelt
                  i hensiktsmessige strekninger og parseller. Målet må være så snart som mulig å få
                  en trafikksikker og moderne E6, gjerne firefelts, og da en variant med såkalt smal
                  firefelts, som etter vår mening bør velges framfor vekselvis to- og
                  trefeltsløsninger. 

Det var i grunnen den lille kommentaren jeg ville gi i saken. 

 En kort kommentar også fra Kristelig Folkeparti, som støtter proposisjonen og er
                  positiv til det foreliggende forslag om utbygging og finansiering av E6 på
                  strekningen Dal–Minnesund i Akershus og Skaberudkrysset i Hedmark. Prosjektet er
                  andre etappe av prosjekt E6 Gardermoen–Kolomoen. Hele dette prosjektet vil, når
                  det er ferdig, gi betydelig bedre framkommelighet og øke trafikksikkerheten på
                  denne strekningen. 

E6 er den viktigste nord–sør-forbindelsen i Norge, men veien har en sterkt
                  vekslende standard. Det er derfor stort behov for en kraftig oppgradering. 

Så vil jeg for ordens skyld understreke at Kristelig Folkeparti selvsagt deler
                  flertallets syn, slik det framkommer på side 6 i innstillingen, hvor man
                  understreker behovet for lange, sammenhengende utbygginger på de viktigste veiene
                  i Norge. Ved en forglemmelse er vi ikke med på denne merknaden, men alle som har
                  fulgt med i timen, vet at Kristelig Folkeparti er svært opptatt av sammenhengende
                  utbygginger. Vår modell, med etatene i en friere stilling som statsforetak og med
                  en statlig låneordning på plass, ville gitt betydelig rom for store,
                  sammenhengende utbygginger. 

Vi konstaterer at vi må ha en ny regjeringskonstellasjon på plass før vi kan få
                  til sammenhengende og effektive samferdselsløsninger i Norge. 

 Til siste talar vil eg då seie: Ja, all erfaring tilseier at ei regjering
                  beståande av Høgre, Venstre og Kristeleg Folkeparti vil ha ei storstilt satsing på
                  samferdsle! Det fortel historia. 

Eg er glad for at Stortinget i dag vil støtte forslaget om delvis
                  bompengefinansiering av E6 på strekninga Dal–Minnesund i Akershus og
                  Skaberudkrysset i Hedmark. Som det går fram, har vi den same konstellasjonen som i
                  tidlegare saker: Det er brei semje – med unnatak av Framstegspartiet – om å følgje
                  opp dei vedtaka som er fatta av Hedmark fylkeskommune 16. september 2008 og
                  Akershus fylkeskommune 23. oktober 2008 i denne saka. 

Ved behandlinga av St.meld. nr. 24 for 2003–2004, Nasjonal transportplan
                  2006–2015, slutta Stortinget seg til utbygging av vegprosjektet E6
                  Gardermoen–Kolomoen. Strekninga E6 Dal–Minnesund og kryss ved Skaberud utgjer
                  andre utbyggingsfasen av totalt tre fasar på strekninga E6 Gardermoen–Kolomoen,
                  jf. m.a. St.prp. nr. 87 for 2006–2007, Om utbygging og finansiering av E6 på
                  strekningane Gardermoen–Dal og Skaberud–Kolomoen i Akershus og Hedmark. Første
                  utbyggingsfasen Gardermoen–Dal og Skaberud–Kolomoen i Akershus og Hedmark er under
                  arbeid og er føresett opna for trafikk i oktober 2009. 

Det er lokal tilslutning til prosjektet og bompengeopplegget. Styringsramma er på
                  2,3 milliardar 2009-kroner, og kostnadsramma er på 2,490 milliardar 2009-kroner.
                  Innkrevjinga er føresett å starte etter kvart som delstrekningane vert opna for
                  trafikk. Det er lagt opp til 15 års innkrevjing i kvar bomstasjon. Det er
                  gjennomført ekstern kvalitetssikring av prosjektet. 

Strekninga Dal–Minnesund er 19 km lang og ligg i Eidsvoll kommune. Utbygginga
                  omfattar utviding av eksisterande veg frå tofelts til firefelts. Utviding av
                  Julsrud og Minnesund bruer – til saman 850 m – og nytt løp i Eidsvolltunnelen – på
                  1 200 m – inngår i prosjektet. Vidare inngår 20 brukonstruksjonar, inklusiv ny bru
                  over Andelva og nytt rasteplassanlegg ved Andelva. I andre utbyggingsfasen inngår
                  også utbygging av den 2 km lange parsellen Labbdalen–Skaberud. Det omfattar
                  utbygging av Skaberudkrysset og tilstøytande E6. Sistnemnde parsell var ikkje
                  planklart til fyrste utbyggingsfasen på grunn av usemje om utforminga av krysset.
                  No er dette avklart og inngår derfor i andre fasen. Det er lagt opp til
                  anleggstart til hausten og opning av trafikk hausten 2011. 

E6 mellom Gardermoen og Kolomoen er svært ulukkesbelasta, og det er nødvendig med
                  tiltak. Nye E6 på strekninga Dal–Minnesund og parsellen ved Skaberudkrysset vil –
                  saman med strekningane i utbyggingsfase 1 som vert ferdige til hausten, og
                  utbyggingsfase 3, førebels anslått ferdig i 2014 – gi betra framkomst og tryggleik
                  for trafikantane og innbyggjarane i området. 

Fleirtalet har ein merknad der det vert opna for at bompengeselskapet om nødvendig
                  får høve til å forskottere midlar til planlegging, prosjektering og grunnerverv
                  for å leggje til rette for å fortsetje utbygging av E6 nordover frå Kolomoen til
                  Lillehammer. Sjølv om ein har ei høg utbyggingstakt på denne vegen, forstår eg –
                  og deler – fleirtalets utolmod etter å kome vidare. Ein slik søknad vil sjølvsagt
                  verte vurdert på beste måte om den kjem. Likevel er det viktig å merkje seg at ei
                  slik forskottering vil auke finansieringskostnaden for bompengeselskapet dersom
                  ein går inn for det. 

I dei turbulente tidene vi har, både nasjonalt og internasjonalt, er det viktig å
                  ha orden i statsfinansane. Veljarane skal merke seg både mangt og mykje. Men eg
                  meiner veljarane skal merke seg Framstegspartiets sitt uhemma forbruk av statlege
                  midlar til nær sagt alle føremål, i kombinasjon med skattelette. Det er viktig å
                  ha ei velfylt statskasse, det er viktig å ha gode statsfinansar. Det ser me ikkje
                  minst no, i ei tid med finanskrise, der andre land har ei arbeidsløyse som
                  eskalerer dag for dag – mens me kan setje inn tiltak som er langt kraftigare enn
                  det land rundt oss har evne til å gjere. Etter ein periode med Framstegspartiet
                  ved styringa ville det anten vore slik at Framstegspartiet hadde hatt faneflukt
                  frå alle lovnader, eller det ville ha vore heilt slutt på å snakke om gode
                  statsfinansar og velfylt statskasse. 

 Det blir replikkordskifte. 

 Det var avslutningen som førte til ønsket om replikk. 

Veldig kort: Mener statsråden at når man bruker statens penger på å bygge vei, så
                  er det et forbruk? 

 Når me brukar pengar på å byggje veg, er det ei investering for framtida. Det er
                  eg og representanten Sortevik samde om. Samtidig må dei midlane ein brukar på det,
                  òg takast frå den same potten som ein brukar til forbruk. Til sjuande og sist
                  handlar det om å finne økonomiske rammer som gjer at ein – både på kort og på lang
                  sikt – held orden i statsfinansane og sikrar at me har den nødvendige balansen og
                  romslegheita når det trengst. At det er viktig, har ikkje minst det siste året
                  vist oss. Det bør veljarane merke seg, når me no er inne i tider som kan verte
                  vanskelege for både folk og næringsliv. 

 Fleire har ikkje bedt om ordet til replikk. 

Fleire har heller ikkje bedt om ordet til sak nr. 9. 

(Votering, sjå side 3816) 





                    

 Under debatten har Arne Sortevik satt fram to forslag på vegne av
                  Fremskrittspartiet. 

Forslag nr. 1 lyder: 

«Stortinget samtykker i att bygginga av E6 på strekninga Dal–Minnesund i
                     Akershus og Skaberudkrysset i Hedmark gjennomføres som omtalt i St.prp. nr. 82
                     (2008–2009) og basert på full statlig finansiering.» 

Forslag nr. 2 lyder: 

«Stortinget samtykker i at prosjektet startes så snart som mulig basert på
                     forskottering av statlige midler. Stortinget legger til grunn at sak om statlig
                     finansiering av E6 på strekninga Dal–Minnesund i Akershus og Skaberudkrysset i
                     Hedmark innarbeides i statsbudsjettet for 2010.» 

Det voteres alternativt mellom disse forslagene og komiteens innstilling. 

Komiteen hadde innstilt: 

I 

Stortinget samtykker i at bompengeselskapet får løyve til å ta opp lån og krevje
                  inn bompengar til delvis bompengefinansiering av utbygginga av E6 på strekninga
                  Dal–Minnesund i Akershus og Skaberudkrysset i Hedmark etter vilkåra i St.prp. nr.
                  82 (2008–2009) og Innst. S. nr. 344 (2008–2009). 

II 

Samferdselsdepartementet får fullmakt til å inngå avtale med bompengeselskapet og
                  fastsetje nærare reglar for finansieringsordninga. 

Votering:

Ved alternativ votering mellom komiteens innstilling og forslagene fra
                  Fremskrittspartiet ble innstillingen bifalt med 80 mot 23 stemmer.

(Voteringsutskrift kl. 01.29.05)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve høve til fem replikkar med svar
                  etter innlegg frå medlemer av Regjeringa innanfor den fordelte taletida. 

Vidare foreslår presidenten at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er vedteke. 

 I dag skal vi vedta miljøpakke Trondheim. Denne pakken vil legge grunnlaget for et
                  framtidsrettet, effektivt og miljøvennlig transportsystem i Trondheimsområdet.
                  Pakken støttes av seks partier, og dermed et stort flertall i Trondheim bystyre.
                  Den har som mål å redusere CO

2

-utslippene med 20 pst. innen 2018.
                  Andelen som reiser miljøvennlig – gang-, sykkel- og kollektivtransport – skal økes
                  til 50 pst. innen 2018. Dermed skal andelen som reiser med privatbil, reduseres
                  med 50 pst. innen samme tidspunkt. 

Det er beklagelig at partiet Høyre ikke har kunnet være med på denne dugnaden for
                  miljøet og klimaet. Det er viktig at vi har fått denne saken fram i Stortingets
                  vårsesjon, slik at Trondheim – og klimaet – dermed slipper å vente helt til
                  oktober med å få den vedtatt. I proposisjonen står det at Statens vegvesen mener
                  at det vil ta om lag åtte måneder fra Stortingets vedtak til innkrevingen kan
                  starte opp. Når Stortinget nå gjør sitt vedtak her i dag, betyr det også at
                  Regjeringen må ha fokus på å komme i gang så raskt som mulig med innkrevingen i
                  trinn 1. Flertallet mener at midten av februar 2010 må bli sett på som siste frist
                  for å få på plass dette. 

Fylkeskommunen forutsetter at midler til kollektivtrafikk, drift og investering
                  utgjør mer enn en femtedel av den totale miljøpakken, og at dette også prioriteres
                  fra oppstart av perioden. Dette synet deler flertallet i komiteen. I tillegg til
                  denne femtedelen vil Trondheim også kunne få midler fra belønningsordningen for
                  kollektivtrafikk. Sammen vil dette utgjøre en kraftfull satsing på
                  kollektivtrafikken. Det er viktig å presisere at midlene som tas inn via bompenger
                  eller drivstoffavgift, skal komme i tillegg til eksisterende bevilgninger. 

Det pågår nå en betydelig omlegging av kollektivtrafikken i Trondheim. For
                  eksempel vil innfasingen av hybridbusser på linje 5 føre til en reduksjon av
                     CO

2

-utslippene på 40 tonn når bussen står på holdeplassen, fordi
                  motoren ikke er i gang. Dobling av belønningsmidlene som ble varslet i NTP, gir
                  også en større statlig medfinansiering av miljøtiltak i Trondheim enn det som var
                  forutsatt. Belønningsmidlene kommer i tillegg til inntektene i miljøpakken og
                  bevilgningene fra fylkeskommunen. 

Flertallet i komiteen mener at de økonomiske andelene til drift og investeringer i
                  kollektivtrafikk ikke må reduseres, heller ikke dersom de store
                  investeringsprosjektene i pakken blir dyrere enn forventet. Det er også viktig at
                  man i KS1-prosessen har fokus på å finne fram til de prosjektene som best kan
                  ivareta de målene som er satt i miljøpakken. Klimaeffekten må legges til grunn for
                  prioritering mellom prosjektene både i trinn 1 og i trinn 2. 

I pakken omtales også et opplegg for innkreving av lokal drivstoffavgift som skal
                  kunne brukes både til drift og investeringer i kollektivtrafikken i tillegg til
                  veianlegg. Det har lenge vært et ønske i denne sal at det legges fram en lovsak
                  som gjør dette mulig. Dette er også i tråd med Regjeringens politikk, at lokale
                  myndigheter må ha flere verktøy i arbeidet for reduksjon av klimautslipp på
                  samferdselssektoren. 

Det er i denne pakken lagt opp til differensierte priser i betalingssnittene i
                  pakken. Det er en forutsetning for statens økonomiske engasjement at
                  investeringsordningen skal ha trafikkregulerende effekt. Derfor må takstene bidra
                  til bedre trafikkflyt, og dette vil bl.a. kreve høyere takster i rushtiden. 

Dette er en bra dag for Trondheim. Vi får på plass en kraftfull samferdselssatsing
                  som kombinerer opprusting av vei med klimatiltak og kollektivsatsing. 

 La meg starte med å ta opp Fremskrittspartiets forslag i saken. 

Tiltak på riksveier er vi for, men vi er også for at staten skal bruke av sin
                  velfylte kasse til å finansiere de tiltakene. 

Jeg synes å huske at det fra lokale forhold knyttet til kommunevalget i 2005 var
                  partier, bl.a. Arbeiderpartiet, som var veldig tydelig på at man ikke ville ha ny
                  bomring i Trondheim. Nå er man like tydelig på at man vil ha en miljøpakke
                  istedenfor. 

Jeg siterer fra en leder i Adresseavisen 24. april 2008, der tittelen er «Falskt
                  flagg»: 

«Alle partiene i Trondheim, unntatt Høyre og Fremskrittspartiet, vil innføre
                     avgifter for å finansiere investeringer i veier og kollektivtilbud. Det som i
                     realiteten er en gigantisk avgiftspakke forsøkes kamuflert som «klimaforlik»,
                     bensinavgift blir «miljøavgift», bompenger kalles «punktfinansiering».
                     Politikerne undervurderer velgerne med sin politiske nytale. Den storstilte
                     pengeinnsamlingen er et svært lite effektivt middel til å løse
                     klimautfordringene.» 

Jeg har også merket meg at bl.a. SINTEF Teknologi og samfunn var noe skeptisk til
                  om miljømålet lar seg realisere med de tiltakene som ligger i pakken. 

Her innføres trinn 1 av en pakke som kommer i flere trinn. Det neste trinnet er å
                  legge til rette gjennom lovendring for mer drivstoffavgift. Det er
                  Fremskrittspartiet imot. Derfor fremmer vi også forslag og sier at det vil vi ikke
                  ha. Her kommer det i denne delen av en samlet pakke også innføring av
                  rushtidsavgift, en slags minirushtidsavgift om man vil. Det vil Fremskrittspartiet
                  heller ikke ha. I denne pakken er det på samme måte som vi har fått i Oslopakke 3,
                  åpning for at en del av bompengeinnbetalingen skal brukes til drift av
                  kollektivtransport. Foreløpig er det ganske uklart og ganske vanskelig å få tak i
                  hva dette egentlig går ut på, og hva som skal bli brukt. Jeg viser til noe av det
                  som stod i forbindelse med saken: 

«Det er ein føresetnad at bruk av bompengar til driftstiltak for
                     kollektivtrafikken skal gi ei reell styrking av kollektivtilbodet.» 

Men så sent som i svar på spørsmål fra komiteen, i et brev datert 10. juni i år,
                  slås det fast at det er 

«vanskelig å gi et anslag på hvor mye av bompengeinntektene som vil bli brukt til
                  kollektivtransport.» 

Men det haster altså å komme i gang med ekstraskatt. Det haster å få dette på
                  plass så fort som mulig, slik at bilistene nå kan få en ny gigantregning på nesten
                  4 milliarder kr i denne delen av avgiftspakken for biltrafikken i Trondheim.
                  Fremskrittspartiet vil ha en statlig finansiering av nødvendige veitiltak, og har
                  fremmet forslag om det. 

 Representanten Arne Sortevik har teke opp det forslaget han refererte til. 

 Høyre har merket seg at det er bred enighet om å etablere en miljøpakke for
                  transport i Trondheim, men det er betydelig uenighet om virkemidlene som tas i
                  bruk. 

Først noen ord om saksbehandlingen her i Stortinget. Dette er en pakke med nye
                  prinsipper for inndriving av avgifter til veibygging og til drift av
                  kollektivtrafikk. Det hadde vært på sin plass med høring, og det hadde vært på sin
                  plass med befaring for å se på hva pakken vil innebære for innbyggerne i Trondheim
                  og i nabokommunene. Høyre stiller seg derfor svært kritisk til Regjeringens
                  saksbehandling. Saken sendes til Stortinget 14 dager før vårsesjonens slutt. Dette
                  vitner om en arroganse overfor demokratiet og Stortinget og gir ikke rom for en
                  forsvarlig saksbehandling. 

Høyre i Trondheim var ikke en del av flertallet som støttet opplegget for
                  miljøpakken for transport. På denne bakgrunn vil Høyre stemme imot den foreslåtte
                  pakken og imot innstillingen her i dag og samtidig presentere alternative
                  løsninger for en framtidsrettet miljøpakke for transport i Trondheim. 

Høyre ønsker ikke at det skal innføres en lokal drivstoffavgift. Det videre
                  arbeidet med dette må stoppes, og all lokal medfinansiering må gjøres gjennom
                  bompenger, dersom man ønsker å bruke det. 

Høyre vil som følge av motstand mot drivstoffavgiften gå imot den foreslåtte
                  bomstasjonen på østsiden av byen, Være. Denne settes opp på en strekning som ikke
                  omfattes av utbyggingsprosjektene i pakken, og den eneste hensikten med bommen er
                  å hindre folk i å kjøre til Malvik – en nabokommune – for å fylle drivstoff. 

Vi går også imot den såkalte rushtidseffekten i bompengeinnkrevingen. Det heter
                  altså ikke «rushtidsavgift» i Trondheim. Det heter «rushtidseffekt». Satsene for
                  passering skal differensieres slik at det er dyrere å kjøre i rushtiden. Dette er
                  rushtidsavgift – ingenting annet – noe Høyre er sterkt imot. 

Høyre ønsker å gjennomføre utbyggingen av E6 sør, fra Tonstad til Jaktøyen,
                  raskere enn Regjeringen legger opp til, at veien bygges i ett sammenhengende
                  prosjekt som OPS, og at man starter lengst nord og går sørover. I pakken fra
                  Trondheim kommune legges det opp til at den skal bygges i tre etapper, med endene
                  først og midten til slutt – altså en repetisjon av det vi nettopp har diskutert
                  langs Mjøsa: begynne i hver sin ende, ta en pause og ta midten til slutt. 

Regjeringen skriver heldigvis noen kloke ord om dette i innstillingen: 

«Viss konsekvensane av prioriteringane i formannskapet og fylkesutvalet er at
                     det ikkje er rom for å bygge ut E6 Jaktøyen–Tonstad som ein del av miljøpakka,
                     er det grunn til å stille spørsmål om det er riktig å krevje inn bompengar i
                     bompengesnittet på Klett. Utan ei satsing på utbygging av E6 Jaktøyen–Tonstad
                     som det er lagt opp til i St.meld. nr. 16 (2008-2009) Nasjonal transportplan
                     2010-2019, vil det ikkje vere god samanheng mellom betaling og nytte for dei
                     trafikantane som passerer denne bomstasjonen. Det vil derfor vere naturleg å
                     kome tilbake til dei konkrete prioriteringane av riksvegprosjekta i samband med
                     utarbeidinga av handlingsprogrammet for riksvegar i trinn 2 av miljøpakka.»
                  

Høyre sier seg helt enig med Regjeringen i dette og vil vise til at utbygging av
                  E6 er et høyt prioritert prosjekt i Høyres alternativ til Nasjonal transportplan.
                  Vi viser til våre merknader knyttet til korridor 6, hvor Høyre ønsker at
                  strekningen E6 Trondheim–Oppland grense organiseres som et OPS-prosjekt og bygges
                  ut i hensiktsmessige parseller. I den sammenheng vil vi peke på at det er naturlig
                  å komme i gang med utbygging av prosjektet Tonstad–Jaktøyen, som er avgjørende for
                  et godt transporttilbud ut og inn i Trondheim fra sør. 

Høyre fremmet i NTP forslag om både å sette av en egen pott på 3 milliarder kr til
                  bybane/kollektivtraseer og om å trappe opp belønningsordningen til 1 milliard kr i
                  løpet av planperioden. 

Dette kunne bidratt til å redusere bilistenes andel av finansieringen og
                  tilsvarende økt den statlige andelen av finansiering av miljøpakken for transport
                  i Trondheim. 

Trondheim trenger en miljøpakke for transport, men Høyre vil ikke støtte den
                  framlagte proposisjonens virkemidler. Drivstoffavgift og rushtidsavgift er etter
                  Høyre mening nye former for skattlegging, som bør unngås. Det å tyne folk som er
                  avhengige av bil i jobben, virker lite motiverende for mer miljøvennlig atferd.
                  Jeg håper Trondheimspakken vil vise at utelukkende å satse på negative virkemidler
                  – pisk i stedet for gulrot – vil være feilslått politikk. Bare så synd at
                  innbyggerne i og rundt Trondheim må være prøvekaniner for et rød-grønt
                  transporteksperiment! 

 Lat meg starta med å replisera til Høgre når det gjeld demokratiaspektet, at det
                  faktisk har vore eit svært stort engasjement frå Trondheim sine folkevalde for å
                  driva denne saka gjennom før sommaren, slik at dei kunne koma i gang med det
                  viktige miljøarbeidet. Det er faktisk det lokaldemokratiske intiativet som gjer at
                  me har lytta til det og no legg opp til denne gjennomføringa. Det burde Høgre òg
                  vera interessert i når dei eventuelt sit i regjering – lytta til lokaldemokratiet,
                  slik denne regjeringa gjer. 

Eg vil gratulera Trondheim med eit flott initiativ. Å ha ei målsetjing om 20 pst.
                  reduksjon i klimagassutsleppa innan 2018 synest eg er glimrande! Det kostar, og då
                  må ein gjera ein del vonde ting. Eg vil berre seia at det er viktig at ein
                  prioriterer det som har klimaeffekt først, slik saksordføraren var inne på. Det
                  trur eg blir essensielt dersom ein skal få til den målsetjinga ein har om å
                  redusera klimagassutsleppa med 20 pst. 

Det er veldig positivt at 50 pst. av miljøpakka går til miljøprosjekt,
                  kollektivtrafikk og gang- og sykkelvegar. Det er slike prioriteringar me i SV
                  ønskjer oss frå fleire byar. Me gler oss til å sjå reaksjonane i andre byar i
                  Noreg på det Trondheim no gjer, om det vil få effekt, f.eks. for mitt eige område,
                  Nord-Jæren, der ein òg jobbar med liknande pakkar som den pakka som me vedtek her
                  i dag. 

Heilt til slutt: Høgre er med i klimaforliket, men partiet synleggjer ikkje
                  gjennom forslaga sine korleis dei skal redusera klimagassutsleppa. Dei er altså i
                  ferd med å bevega seg vekk frå klimaforliket ved berre å seia ja til meir veg, men
                  ikkje fortelja korleis ein skal få ned klimagassutsleppa. Då er det rart, synest
                  eg, at Høgre heller ikkje høyrer på NHO, lastebileigarane og andre, som meiner at
                  ein må ha regulering av trafikken, spesielt i rushtida. Næringslivet ber oss altså
                  om reguleringar som vil gjera at varetransporten kan gå lettare, dei kan tena meir
                  pengar, og det er bra for klimaet. Høgre seier berre ja til alt, og så seier dei
                  ingenting om korleis dei skal redusera klimagassutsleppa, som dei har forplikta
                  seg til i klimaforliket. Altså: Kva for tiltak er det Høgre har som skal redusera
                  biltrafikken? Det høyrer me lite om. Men det har Erna Solberg skrive under på, og
                  ein får rekna med at Høgre snart kjem med nokre forslag, og viser korleis dei skal
                  få ned klimagassutsleppa – ikkje berre snakka om det. 

Ein liten visitt til Framstegspartiet og deira stadige bompengeharselas. Me
                  kjenner jo situasjonen i Oslo, så eg skal ikkje repetera den. Siv Jensen sitt
                  lokallag har bedt oss om å gje bompengar til drifta av kollektivtransporten. Det
                  er eit klokt forslag som Stortinget har vareteke. 

Så er det også slik at Arne Sortevik og Framstegspartiet i fleire budsjett har
                  stemt for at ein kan ta inn 14,5 milliardar kr av bilistane, då dei styrte landet
                  saman med Bondevik II. Det har dei gløymt når dei står her i dag og forsøkjer å
                  dela ut pengar frå statskassa. Då dei var i posisjon, tok dei ikkje vekk ein
                  einaste milliard. Dei stemte altså for at bilistane skulle betala 14,5 milliardar
                  kr i bompengar. Så slik er livet – det er ikkje alltid like lett når det kjem til
                  realitetane. Det er lett å bruka luftpengar, slik som Framstegspartiet no gjer.
               

 Kristelig Folkeparti vil gi ros til politikerne i Trondheim kommune og
                  Sør-Trøndelag fylkekommune for å ha fått på plass en offensiv og framtidsrettet
                  pakke og et opplegg med en klar miljøprofil. Nabokommunene til Trondheim har også
                  gitt sin prinsipielle tilslutning til at denne miljøpakken blir etablert. 

Det pågår nå en omlegging av kollektivtrafikken i Trondheim. Det er gledelig at
                  økningen i belønningsordningen, som skyldes klimaforliket, vil bidra til
                  ytterligere å styrke kollektivtrafikken i Trondheim. Trondheim er ett av flere
                  eksempler på den positive effekten av økt belønningsordning. 

En kan diskutere hvorvidt Stortinget burde få denne type saker til behandling rett
                  før perioden avsluttes. Det er på grensen til det forsvarlige. Men jeg vil likevel
                  si at av hensyn til prosessene som har vært lokalt, og av hensyn til framdriften i
                  prosjektet, er det bra at departementet sørget for å få denne saken til behandling
                  nå. Det ville vært unødvendig om Stortinget skulle bidra til å forsinke dette. 

Kristelig Folkeparti lokalt var en del av det politiske flertallet som støttet
                  opplegget for miljøpakken for transport i Trondheim. Ja, Kristelig Folkeparti har
                  vært en pådriver for å få dette gjennom, og da støtter selvfølgelig Kristelig
                  Folkeparti sentralt proposisjonen. 

 Denne saka gjeld ei omfattande miljøpakke i storbyen i trivelege Trøndelag. Så
                  vidt eg hugsar, betyr namnet Trond han som «trivst», så Trondheim er såleis ein
                  triveleg by. 

Uansett kor kjekt ein har det ein stad, vil likevel sterk trafikkvekst, aukande
                  miljøproblem og støy redusere trivselen. Ikkje berre det – med bilkøar går også
                  kollektivtrafikken seinare. Det blir ein vond sirkel med periodevis dårleg
                  framkomst, og dette verkar hemmande for næringslivet og handelsstanden. Vi som
                  ferdast ein del i området der, veit at noko må gjerast. Men det kan somtid fortone
                  seg kanskje ikkje som politisk sjølvmord, men i alle fall som politisk sjølvpining
                  å gjennomføre verksame trafikkregulerande tiltak. 

Derfor vil eg gi ros til Trondheim kommune for eit djervt arbeid som
                  forhåpentlegvis vil løyse mange av trafikk- og miljøproblema i byen. 

Eg vil særleg peike på planane dei har for eit heilskapleg sykkelvegnett, som er
                  eit grep som vil føre til færre bilar, betre luft og ikkje minst meir frisk luft
                  til alle dei som kan ta sykkelen fatt. 

Sjølv om alle kan vere einige i at ulike avgifter kan vere ergerlege å betale, er
                  eg likevel overtydd om at denne pakka samla sett vil bidra sterkt til at Trondheim
                  også framover vil vere ein triveleg by. 

 Jeg vil først takke saksordføreren for en grundig gjennomgang. 

Venstre har både lokalt og sentralt vært en pådriver for denne miljø- og
                  transportpakken i Trondheim. Blant annet gikk stortingsrepresentant Odd Einar
                  Dørum ut i siste valgkamp og mente at Trondheim trengte en Oslopakke 3. 

Jeg kjenner til at det har vært til dels harde debatter i bystyret, men etter
                  hvert innså stadig flere partier at en bompengeløsning var den eneste veien å gå
                  for å løse de store utfordringene som Trondheim stod overfor. Bilene holdt rett og
                  slett på å ta kvelertak på Midtbyen. I tillegg har departementet vært tydelig og
                  brukt belønningsordningen som lokkemiddel – og det er bra. 

Venstre lokalt er svært fornøyd med denne innstillingen. Til tross for at jeg
                  deler Høyres kritikk av at det har gått litt kjapt i komiteen, vet jeg at mange
                  lokalt er svært fornøyd med at de nå kan komme i gang, og det haster! 

Når det gjelder takstene i bomringen, blir jeg som Akershus-representant ikke
                  veldig imponert, og jeg undrer meg litt over at Samferdselsdepartementet på sin
                  nettside viser en svært stor grad av entusiasme. Men jeg skal la det ligge og
                  glede meg over at Trondheim nå får fart på miljø- og
                  framkommelighetsutfordringene. 

 Miljøpakken for transport i Trondheim inneheld ei rekkje tiltak som m.a. har som
                  mål å redusere CO

2

-utsleppa med 20 pst. innan 2018, auke delen som
                  reiser med miljøvenleg transport og redusere reisene med privatbil. For å nå desse
                  måla vert det satsa på ei rekkje ulike tiltak. Det er prioritert å vidareføre
                  utbygginga av eit hovudvegnett, som m.a. skal avlaste biltrafikken rundt dei
                  sentrale byområda. Eg viser til at miljøpakken vil gi betre framkomst,
                  trafikktryggleik og betre lokalmiljø. 

Finansieringa av miljøpakka er basert på innkrevjing av bompengar, på statlege,
                  fylkeskommunale og kommunale midlar. Eventuell brukarbetaling i form av lokal
                  avgift på omsetnad av drivstoff må Regjeringa kome tilbake til i samband med trinn
                  2 av miljøpakken, då det i dag ikkje er lovmessig grunnlag for å ta i bruk dette. 

Trondheim kommune og Sør-Trøndelag fylkeskommune ynskjer å kunne starte bygginga
                  av dei høgast prioriterte veg- og kollektivprosjekta i pakken så snart som mogleg.
                  Dei har derfor bede om å få fremje miljøpakken i to trinn, der første trinn av
                  pakken inneheld tiltak og verkemiddel som pr. i dag er avklarte i forhold til
                  lovverk og økonomiske rammer. Formålet med trinn 1 er å leggje til rette for å
                  innføre ei trafikantbetaling i Trondheim basert på lokale vedtak. Trinn 2 vil
                  innehalde ein heilskapleg plan og endelege prioriteringar av prosjekt og tiltak i
                  miljøpakka, der òg omsynet til arealbruken er vurdert. I og med at pakken vert
                  lagd fram i to trinn, er det naturleg nok i den proposisjonen som no er til
                  handsaming, ikkje ei fullstendig framstilling av pakken. Dette må me kome tilbake
                  til på same måte som me gjorde det ved handsaminga av Oslopakke 3. 

Departementet går – i tråd med dei lokale forslaga – inn for eit opplegg med
                  tidsdifferensierte takstar som ein del av finansieringsgrunnlaget for miljøpakken
                  for transport i Trondheim. Ei slik ordning gjer at dei trafikantane som belastar
                  vegsystemet mest, må betale mest. Dette gir den mest rettferdige fordelinga av
                  betalingsplikta og inneber ein viss trafikkregulerande effekt. 

Til slutt vil eg framheve at det er all grunn til å gi ros til dei lokale
                  styresmaktene for ein framtidsretta og miljøvenleg pakke som har kome i stand
                  basert på eit forlik mellom seks parti i bystyret i Trondheim. Og ein takk til
                  komiteen for ei rask handsaming av saka. 

 Det blir replikkordskifte. 

 Til akkurat det siste: Mener statsråden at komiteen har hatt tid til en forsvarlig
                  saksbehandling? Dette er den siste saken vi behandler i Stortingets sal knyttet
                  til en slik pakke. Vi begynte for fire år siden med Bergensprogrammet som en av de
                  første sakene, hvor det var en omfattende behandling. Blant annet var det befaring
                  på transportkomiteens første reise, og det var lokal høring om saken i Bergen.
                  Også der var det lokale flertall, men det ble også – sikkert til glede og gagn for
                  saken – anledning til en grundig behandling og faktisk også en befaring på stedet
                  for å sette seg inn i en så omfattende bompengepakke, som vi altså nå ser igjen i
                  denne pakken i Trondheim, som går i hurtigtogsfart i løpet av en knapp uke i
                  komiteen. Har det vært en forsvarlig saksbehandling? 

 Min del av dette arbeidet er å ha ei forsvarleg handsaming og leggje fram eit
                  forsvarleg saksgrunnlag for Stortinget. Så er det Stortinget og komiteen, med
                  komitéleiaren i spissen, som avgjer handsaminga av dei ulike sakene. Eg vil ikkje
                  på noko vis kritisere Stortinget for deira handsaming. Eg er glad for at ein har
                  valt å føreta ei rask handsaming av denne saka. 

 Det er vanskelig å kritisere statsråden for behandlingen i komiteen. Men når
                  komitélederen blir nevnt, så har komitélederen sammen med resten av
                  Fremskrittspartiets representanter og Høyre skrevet en protokolltilførsel der vi
                  bad om at denne saken ble utsatt, etter at den hadde blitt nedstemt i komiteen.
                  Det er for så vidt opp til Stortinget å vurdere om saksbehandlingen har vært
                  tilfredsstillende. Jeg mener at den på ingen måte har vært det. 

Det som er et av problemene våre med å behandle denne pakken nå, er at det
                  innføres nye prinsipper. Det er drivstoffavgift – ok, en har hatt det i Tromsø –
                  men her skal en ha bompenger, drivstoffavgift og såkalt rushtidseffekt. Statsråden
                  var i sitt innlegg inne på at det betyr differensierte takster i bompasseringen.
                  Er rushtidseffekt etter statsrådens mening det samme som rushtidsavgift? 

 Det som er lagt fram her, er ein pakke der ein har lagt opp til ei differensiert
                  innkrevjing. Det er ikkje frå dei som har sydd saman denne pakken, brukt ordet
                  rushtidsavgift, men ein har differensiert satsane på vegen. Eg kan ikkje setje
                  likskapsteikn mellom dei, men det er heller ikkje poenget. Poenget er at ein skal
                  oppnå både målsetjingane om at færre skal bruke bil, og målsetjingane om å få ned
                  klimagassutsleppa, og slik sett er ein viss trafikkregulerande effekt av dette
                  venta. 

 I debatten om Oslopakke 3 ble det reist en problemstilling rundt klimaforliket og
                  belønningsordningen. I klimaforliket står det at det er en forutsetning at det
                  inngås bindende avtaler om tiltak for å redusere biltrafikken. 

Ser samferdselsministeren Oslopakke 3 og Trondheimspakken som bindende avtaler for
                  å redusere biltrafikken? 

 Nei, dette er ikkje ein bindande avtale for å redusere biltrafikken. Dette er
                  pakkar som på nokre punkt vil redusere biltrafikken, men der det òg finst element
                  av vegutbygging som vil ha motsett effekt. Likevel er det for den pakken som me
                  behandlar i dag, ein føresetnad at ein får ein sterk reduksjon i
                  CO

2

-utslepp. For Oslopakke 3 veit me jo av KS-utgreiingane at den
                  ynskte nedgangen i klimagassutslepp kanskje ikkje vert så stor. 

Når det gjeld forpliktande avtalar, vil dei bli inngått direkte mellom den enkelte
                  byen og staten i form av avtalar som det då skal skrivast under på, og ha
                  spesifikke tiltak. Her har me jo ein kombinasjon av tiltak som reduserer
                  klimagassutslepp og aukar kollektivbiten, men det er òg ein del andre tiltak inne
                  i pakken. 

 Flere fra statsrådens parlamentariske grunnlag i Stortinget har argumentert med at
                  lokaldemokratiet vil ha dette. Statsråden tilhører et parti som i hvert fall i
                  gamle dager var opptatt av lokaldemokratiet. Situasjonen er den at ved siste
                  lokalvalg i 2007 stemte ca. 80–85 pst. av velgerne i Trondheim på et parti som var
                  imot bomring, imot drivstoffavgift og imot rushtidsavgift – altså 80–85 pst. av
                  velgerne stemte imot alle disse tiltakene og for partier som var imot disse
                  tiltakene. 

Mener da statsråden at dagens votering er en støtte og en heder og en ære for det
                  norske lokaldemokratiet, eller er det grunn til å si at lokaldemokratiet har ført
                  velgerne bak lyset i denne saken? 

 Som statsråd held eg meg til dei vedtaka som vert gjorde av dei valde
                  representantane lokalt, i motsetning til det me ser Framstegspartiet gjer i denne
                  salen i mange saker, i alle fall dei som går på bompengefinansiering, der ein
                  lokalt har ynskt seg det. Derfor meiner eg denne saka absolutt er i tråd med
                  lokaldemokratiet og med gode lokaldemokratiske tradisjonar, at ein gjer lokale
                  vedtak som vert følgde opp sentralt. 

Så vil det alltid vere slik at dei vedtaka som vert gjorde lokalt, vert gjorde ut
                  frå ulike føresetnader. Eg har ikkje moglegheit til å gå inn og sjå på grunnlaget
                  for dei – det må det enkelte partiet gjere. Det vert jo det enkelte partiet sin
                  kommunikasjon med veljarane som i så fall vil avklare om dei opplever at dei vert
                  varetekne. 

 I og med at dette blir min siste replikk til statsråden i denne stortingsperioden
                  og på dette området, hadde det vært hyggelig å få et svar på det jeg stilte
                  spørsmål om i stad. Jeg er fullstendig klar over at politikerne i Trondheim har
                  definert dette som en såkalt rushtidseffekt. Men det jeg ønsket å vite – i og med
                  at statsråden har jobbet en del med disse tingene – var om hun kunne se noen
                  forskjell mellom det som ellers blir omtalt som rushtidsavgift, og dette som nå
                  omtales som rushtidseffekt. Er det akkurat det samme opplegget, eller er det noen
                  forskjell på det? 

 Det finst nok nokre forskjellar, men vi har jo ikkje så mykje erfaring med
                  rushtidsavgift. Derfor ligg det nok nokre forskjellar i dette systemet sett opp
                  mot det som me tradisjonelt har kalla rushtidsavgift. Så eg vel å halde meg til
                  det som ein har brukt lokalt, og som er brukt i innstillinga, nemleg at dette er
                  ei bompengeavgift som har ein rushtidseffekt. Det burde halde både for meg og for
                  representanten Helleland. 

Elles har det vore mange gode spørsmål frå representanten Helleland i
                  replikkrundane. Eg håpar jo at han opplever å ha fått svar på nokre av dei òg.
               

 Replikkordskiftet er over. 

Dei talarane som heretter får ordet, har ei taletid på inntil 3 minutt. 

 Først vil jeg kommentere representanten Langelands innlegg. Han hevdet at det har
                  vært et stort påtrykk fra de folkevalgte i Trondheim for å få denne saken presset
                  igjennom før sommeren. Hadde jeg representert de rød-grønne, hadde jeg gjort
                  akkurat det samme – for å si det sånn: Det er ikke akkurat noen kioskvelter å gå
                  ut i valgkampen og tvinge på trønderne både drivstoffavgift, rushtidsavgift og nye
                  bommer rundt Trondheim. 

Høyre følger opp Trondheim Høyres krav i bystyret. Vi sier nei til
                  drivstoffavgift, vi sier nei til rushtidsavgift, og vi sier nei til ny bom på
                  Være. Høyre holder det vi lover. Høyre sier et klart nei til rushtidsavgift.
                  Trondheims innbyggere trodde også lenge at Arbeiderpartiet ville si nei til
                  rushtidsavgift, og det trodde de ut fra Rita Ottervik og Jens Stoltenbergs løfter
                  i valgkampen. Da sa nemlig både Ottervik og Stoltenberg nei til rushtidsavgift.
                  Derfor brytes i dag nok et valgløfte, og vi er vitne til nok et løftebrudd. 

For Trondheims befolkning vil drivstoffavgiften komme på toppen av alle andre
                  avgifter som bilistene må betale. En stor del av bilistene vil fylle drivstoff
                  utenfor byen for å slippe avgiften. Bommen på Være ved Malvik etableres kun for å
                  hindre den lekkasjen og gir ingen nye veier til dem som passerer bommen. Disse
                  ekstraavgiftene er etter Høyres mening nye former for skattlegging, som bør
                  unngås. Folk som ikke har noe valg og må bruke bilen til jobben, er dem som rammes
                  hardest av dette. Ofte er det barnefamilier, familier med små barn som må levere i
                  barnehage, og som kanskje må kjøre gjennom byen for å komme seg på jobb. 

Høyre sier ja til raskere utbygging av E6 fra Tonstad til Jaktøyen, og vi sier ja
                  til større statlige bevilgninger til vei- og miljøprosjekt i Trondheim. Utbygging
                  av E6 er et prosjekt som Høyre prioriterer høyt. Høyre ønsker å bygge ut hele E6
                  fra Trondheim til grensen mot Oppland og organisere det som et OPS-prosjekt.
                  Trønderne har jo selv erfart hvor vellykket en sånn organisering er. Høyre mener
                  det er meningsløst å bygge E6 sørover fra Tonstad i tre etapper, med midten først
                  og endene til slutt. 

For Høyre går større veisatsing hånd i hånd med en satsing på miljø og
                  kollektivtrafikk. Derfor har vi også foreslått en opptrapping av
                  belønningsordningen til storbyene, fra dagens litt over 300 mill. kr pr. år til 1
                  milliard kr pr. år. 

 Man skal få høre mye i denne salen. Det er en historisk dag, sa saksordføreren.
                  Ja, det er i hvert fall et historisk usolidarisk vedtak vi gjør i dag. 

Jeg kjenner ikke samferdselsdebatten så godt som samferdselskomiteen gjør, men jeg
                  kjenner Trondheim desto bedre. Det er altså engang sånn at i Trondheim går alle
                  bussrutene rett inn og rett ut fra byen. Hvis man da er så uheldig, som mange er,
                  å ha små barn i en barnehage som ikke ligger på den aksen som tilfeldigvis går inn
                  til byen, er man avhengig av bil. Disse menneskene har ikke noe valg, og det er
                  dem det går hardest ut over. Det er ikke alle disse folkene som tjener like bra
                  som stortingsrepresentantene gjør, og dermed får de en vanskeligere hverdag. 

Så tilbake til mitt spørsmål til statsråden. Det er altså sånn at i 2007 gikk et
                  betydelig flertall av partiene i Trondheim til valg på «motstand mot
                  rushtidsavgift». Jeg er jo lekmann, jeg er ikke medlem av transport- og
                  kommunikasjonskomiteen, så jeg må si jeg blir litt forvirret av disse begrepene.
                  Men jeg tror heller ikke velgerne forstår forskjellen mellom rushtidsavgift og
                  avgift med rushtidseffekt og mellom bomring og bompunkter med en eller annen annen
                  effekt. Drivstoffavgift er for så vidt noe mer tydelig. 

Så vil jeg bare slutte meg til forrige taler. Det er klart at flertallet i
                  bystyret i Trondheim vil ha denne saken behandlet i Stortinget før valget, for å
                  ha denne avgiftsbyrden som et tema i valgkampen har jeg full forståelse for at
                  Arbeiderpartiet ikke ønsker. Der tror jeg statsråden er inne på noe viktig. Hun sa
                  at dette står i en god, historisk tradisjon. Ja, det er at Arbeiderpartiet sier
                  noe når det er valg, og så gjør de det stikk motsatte når de kommer til makten.
                  Slik sett står dette i en helt glimrende historisk tradisjon. Jeg skjønner godt at
                  Arbeiderpartiet ikke ønsker å ta denne debatten i valgkampen. 

Så er det mange som har snakket om køene. Nå er det noen køer utenfor Trondheim,
                  men de store køene i Trondheim er skapt av det samme flertallet som har stengt de
                  fleste veiene, nærmest med den målsetting å skape mer kø. Så kan man gå til
                  Stortinget og si: Se hvor mange køer vi har i Trondheim, og så får man lov til å
                  innføre alle mulige avgifter for sine egne innbyggere. Det er fordi
                  lokaldemokratiet i Trondheim selv ved flertallet, alle partiene utenom
                  Fremskrittspartiet og Høyre, har valgt å stenge nesten halvparten av
                  utfartskapasiteten fra Trondheim sentrum. 

Så er det slik at de samme lokalpolitikerne har i 10–15–20 år snakket om å
                  konkurranseutsette busstjenesten. Hvis vi ser på busstilbudet i Oslo, på hva man
                  har fått til her med hyppigere avganger, og hvor mye bedre busstilbudet har blitt
                  på grunn av konkurranseutsetting – det har politikerne i Trondheim i årevis
                  blånektet å gjøre. Nå subsidierer de en trikk som er over dobbelt så dyr som
                  bussen. Det bruker de pengene på. Da blir jeg veldig betenkt når vi i dag vedtar å
                  innføre en hel haug med avgifter uten at vi vet hva pengene faktisk skal gå til.
               

 Det var interessant at foregående representant ønsker å se til Oslo. Her har man
                  nettopp brukt inntektene fra betalingssnittene, som jeg tror de kaller det, til å
                  finansiere kollektivtrafikken. Den pakken er det Fremskrittspartiet som står i
                  førersetet for, og de har søkt Samferdselsdepartementet om å få lov til å opprette
                  en bompengering, og så kan de bruke pengene til å drifte kollektivtrafikken sin og
                  til å investere i kollektivtrafikken. Men hvis en reiser til Trondheim, er dette
                  altså prinsipielt feil. 

Fremskrittspartiet tror ikke på klimaforliket. De tror heller ikke på
                  klimautfordringene, så det er kanskje ikke så rart at de så behovet for å få på
                  plass en klimapakke. Jeg vil gi ros til politikerne i Trondheim som greide, bare
                  fire måneder etter klimaforliket på Stortinget, å få på plass denne klimapakken
                  for byen. Det er ingen tvil om at de også har sett de samme utfordringene som man
                  så i Stortinget, og ønsket å gjøre noe lokalt med det. Jeg sier igjen: Det er
                  beklagelig at Høyre ikke ønsker å være en del av denne klimadugnaden. 

Så til Høyres påstand om uforsvarlig saksbehandling. Det blir litt rart når
                  representanten Halleraker står på denne talerstolen og gratulerer Stortinget og
                  Bømlo med dagen i saken om en pakke som hadde en tilnærmet lik behandlingstid. Så
                  lenge Høyre var for veisatsingen, var det antakeligvis greit med kort
                  behandlingstid. Da blir det lite prinsipielt. Det er tydelig at dette er retorikk
                  fra Høyres side. 

Linda C. Hofstad Helleland vil heller ha OPS enn bom. Da lurer jeg på om dette er
                  et fullt statlig finansiert OPS-prosjekt. Er dette et nytt OPS-prosjekt hvor det
                  ikke skal være noen bompengeinntekter? Jeg ber velgerne også legge merke til
                  Høyres kamuflering av bompenger med OPS. Jeg synes Høyre skal være ærlig og si at
                  når de sier OPS, så mener de bompengeprosjekter. 

Dette er en bra, helhetlig pakke for Trondheim, som investerer i kollektivtrafikk.
                  De skal få på plass et helhetlig gang- og sykkelveinett, satse på trafikksikkerhet
                  og bekjempe støy. De skal også redusere CO

2

-utslippene med 20 pst.
                  Dette er absolutt bra! 

Helt til slutt vil jeg bare si at Jens Stoltenberg har lovt at staten aldri skal
                  tvinge norske kommuner til å innføre rushtidsavgift. Det har han heller ikke
                  gjort. Her har det vært et ønske fra et stort lokalt flertall av seks partier om å
                  innføre en rushtidseffekt, og det sier Stortinget ja til. 

 Det er mange måter å drive utpressing på. Denne regjeringen har dyrket
                  utpressingsvirkemiddelet til nærmest fullkommenhet. 

Det er også forskjell på Kvammapakken og Bømlopakken i forhold til
                  Trondheimspakken, som er langt mer omfattende og langt mer kompleks. Derfor synes
                  jeg at sammenligningen til Bergensprogrammet er mye mer relevant, og der ble det
                  tid til en langt bredere og langt mer grundig behandling. 

Dette er de brutte løfters pakke. Det er de brutte løfters pakke, hvor
                  løftebruddene kamufleres i nytale, hvor bompenger erstattes med miljøavgifter.
                  Dette er en skattepakke med ekstraskatt helt generelt, med rushtidsavgift, med
                  avgift i begge retninger, som vi heller ikke har tid til å problematisere, og med
                  bruk av bompenger til kollektivdrift. 

Bilistene skal i denne delen av pakken, som vi behandler her i dag, og som
                  flertallet godkjenner, stilles i utsikt 3 900 mill. kr i bompenger. Det hadde vært
                  rimelig å få et anslag over hvor mye av de pengene som skal brukes til drift av
                  kollektivtrafikken, men det får vi altså ikke. 

Så en helt annen ting til slutt. Også for mitt vedkommende er det siste sak med
                  statsråden, siste debatt med samferdselsministeren, som skal ha ros for stort
                  engasjement og sterk fokusering på samferdsel. Vi er ganske uenige om hvorvidt det
                  engasjementet og fokuseringen har gitt Norge god samferdselspolitikk. Det har i
                  alle fall gitt bilistene store ekstraregninger. Det løftet som er kommet i
                  Nasjonal transportplan, som vi behandlet i forrige uke, er et løfte om enda mer
                  bompenger. 

Svein Roald Hansen hadde her overtatt presidentplassen.
               

 Jeg husker starten av denne stortingsperioden da en nyvalgt, ung og entusiastisk
                  representant fra Oslo, Truls Wickholm, gikk i bresjen for å ha en bred høring om
                  Bergensprogrammet. Vi hadde til og med høring om saken i Bergen på et folkemøte,
                  der flere hundre var til stede og hadde mulighet til å stille komiteen til veggs,
                  stille spørsmål og komme med innlegg. Så går tiden, og representanten glir inn
                  folden, og i løpet av to uker skal vi behandle en pakke som gjelder Trondheim, som
                  er mer omfattende når det gjelder bruk av nye virkemidler, og som har en helt
                  annen innretning når det gjelder drivstoffavgift, rushtidsavgift og andre
                  virkemidler. 

Så til representantene Wickholm og Langeland: Nei, Høyre kamuflerer ikke hva vi
                  mener. Jeg sa i mitt innlegg at Høyre lokalt og Høyre sentralt har åpnet for
                  bompengeinntekter knyttet til miljøtransportpakken i Trondheim. Såpass ærlige er
                  vi at vi sier det vi mener. Men vi ønsker altså å stemme imot denne pakken, ikke
                  fordi det har vært kort tid til saksbehandlingen i Stortinget, men fordi det er
                  nye prinsipper for skattlegging av bilistene. Og som representanten Lien påpekte,
                  så er det ikke noe busstilbud i Trondheim som kan fange opp de problemene som nå
                  oppstår for bilistene. For dem som kjører inn til Trondheim forbi Lerkendal osv.,
                  der det tidligere var et kollektivfelt, er det en evig kamp for å komme seg inn
                  til byen. Det er nå beregnet en time fra Klæbu og inn til Trondheim nå om morgenen
                  – altså en økning på en halv time. Og det er altså ikke noe busstilbud som er
                  tilpasset bygdene og grendene i nabokommunene til Trondheim. Jeg trodde at
                  Trondheim skulle være en by som er åpen for innpendling, og som er avhengig av
                  det. 

Men dette er utfordringen til bystyret i Trondheim. Vår utfordring i Stortinget er
                  å ta hensyn til de prinsippene som skal legges til grunn. Det er derfor Høyre har
                  ment at saksbehandlingstiden og behandlingen av denne saken er for dårlig, for det
                  er helt riktig, som representanten Sortevik sier, selv om jeg er uenig i bruk av
                  bompenger i de ulike pakkene, at det er dusinvare. Vi har hatt noen og tretti
                  slike bompengeproposisjoner til behandling i Stortinget tidligere i denne
                  perioden. Men dette er altså den første pakken som inneholder nye elementer, som
                  rushtidsavgift, og drivstoffavgift. Dette er helt nye elementer som Stortinget får
                  kastet på seg, og som man skal avgjøre i løpet av én ukes saksbehandling i
                  komiteen. Det er for dårlig. 

 Det er jo hyggelig å bli omtalt som ung og lovende – eller hva det nå var
                  representanten Helleland sa. Men min kritikk av Høyre og Linda Hellelands
                  argumentasjon gikk på at man sier at man ikke vil være med på rushtidsavgiften.
                  Man vil ikke være med på dette opplegget, fordi det er en innføring av en
                  ekstraskatt og en urettferdig skatt for Trondheims innbyggere. Så går også Trond
                  Helleland opp på talerstolen og sier at Høyre er for bompengeinnkreving, at det er
                  helt greit, og at dette er en del av et OPS-prosjekt. Da blir det litt forvirrende
                  for oss som sitter i salen, tror jeg, og kanskje også for velgerne, å skjønne hva
                  Høyre egentlig mener. Er bompengeinnkreving usosial skatt, eller er det en helt
                  akseptert del av veiprosjekter og OPS-prosjekter, som Høyre er for? 

Når det gjelder behandlingen, behandlet Stortinget også Oslopakke 3 i to trinn. I
                  trinn 1 innførte vi et nytt prinsipp om at man kunne bruke inntekter fra
                  bompengeringen til å drifte kollektivtrafikken. Det var en sak som hadde tilnærmet
                  like lang behandlingstid i Stortinget, fordi det da var viktig også for Høyre å få
                  på plass denne pakken i Oslo. Men når Høyre er imot pakken, er det prinsipielt
                  feil å gjøre ting raskt for å løse ting lokalt. 

Drivstoffavgiften er heller ikke til behandling nå. Den vil vi komme tilbake til i
                  fase 2, og da vil Stortinget også få rikelig anledning til å diskutere hvordan det
                  skal gjøres, hva det eventuelt vil bety for Trondheims innbyggere, og også som et
                  prinsipp for samferdsel i resten av landet. 

 Eg trur den litle ueinigheita som er i familien Helleland, lèt seg rydda opp i.
                  Den hørdest ikkje veldig alvorleg ut. Men det er meir alvorleg det som Høgre no
                  har kome fram til, for det vil eg karakterisera som eit løftebrot. Erna Solberg
                  har nemleg skrive under på at ein må redusera biltrafikken i byområda viss ein
                  skal få pengar frå belønningsordninga. Det signalet har Erna Solberg sendt til
                  Trondheim kommunestyre og til bystyret. Det er sendt rundt om i Noreg. Trondheim
                  svarar på det signalet frå Høgre, men Høgre seier, nei, dette vil me ikkje vera
                  med på. Høgre svarar altså ikkje på kva ein skal gjera for å redusera
                  biltrafikken. Kva skal ein gjera med trafikkbiletet i Trondheim for å få ned
                  klimagassutsleppa? Det svarar jo ikkje Høgre på. Og då er det eit brot med det som
                  står i klimaforliket. Poenget er ikkje kva dei meiner lokalt i dei ulike partia.
                  SV har vore tydeleg på rushtidsavgift heile vegen i mange år, for me har trudd på
                  at det verkar. Det har verka i Stockholm, og det har verka i London. Tida har
                  gått, og lastebileigarane har slutta opp om SV. NHO er no for dette etter mange
                  år, fordi dei ser at det er lurt. Dei ser at det blir mindre klimagassutslepp, og
                  dei ser at trafikken glir betre, og at næringslivet tener pengar. Høgre og
                  høgresida har ikkje svaret på spørsmålet om korleis dei skal få ned bilkøane. Dei
                  berre pøser på med pengar til asfalt og håper det løyser seg sjølv. 

Nei, eg meiner at Høgre her har eit forklaringsproblem. Framstegspartiet har no
                  sitt løp, men kvar gong dei har makt, er det altså sånn at då sit Arne Sortevik,
                  Per Sandberg og Siv Jensen og stemmer for at ein skal flå bilistane med 14,5
                  milliardar kr. Det har dei gjort fleire gonger når dei har hatt makt, utan
                  spørsmål om å fjerna bompengeringane. Faktisk lét Framstegspartiet dei bli
                  ståande. Ein kan jo tvila på Framstegspartiets vilje i desse sakene og i
                  bompengeproblematikken, når ein i posisjon ikkje fjernar ein bom i det heile, men
                  lèt dei stå og gladeleg tek imot pengane frå bilistane. 

Det er veldig bra at Trondheim no får denne miljøpakka. Eg trur fleire byar kjem
                  til å kopiera det Trondheim gjer, for eg trur fleire byar vil vera opptekne av å
                  gjera det som er bra for klimaet, som er bra for næringslivet, og som er bra for
                  folk flest. 

 Trond Helleland har hatt ordet to ganger tidligere og får ordet til en kort
                  merknad, begrenset til 1 minutt. 

 Jeg kan berolige klimakamerat Langeland med at Høyre fortsatt står ved
                  klimaforliket på alle punkter, inkludert det punktet som sier at en kan innføre
                  rushtidsavgift «eller andre trafikkregulerende tiltak». Derfor har Høyre – og her
                  er familien Helleland samstemt – gått inn for at en kan innføre bompunkter i
                  Trondheim. Men det vi går imot, er bomstasjon på Være, inn mot Malvik kommune, som
                  overhodet ikke har noe med nybygging av veier å gjøre, men bare vil hindre folk i
                  å kjøre til nabokommunen for å fylle bensin der. 

Høyre går imot denne pakken fordi det innføres nye prinsipper. Vi ønsker en god
                  utvikling av miljø og transport i Trondheim. Det mener vi – det viste jeg også til
                  i mitt innlegg – kan gjøres på andre måter og gjennom å stimulere, bruke gulrot
                  istedenfor kun pisk, som representanten Langeland har gjort seg til talsmann for.
               

 Flere har ikke bedt om ordet til sak nr. 10. 

(Votering, se side 3816) 





                    

 Under debatten har Arne Sortevik satt fram et forslag på vegne av
                  Fremskrittspartiet. Forslaget lyder: 

«I  

Stortinget samtykker i bygging av prosjekt og gjennomføring av tiltak som
                     omtalt i St.prp. nr. 85 (2008–2009) om trinn 1 av Miljøpakke for transport i
                     Trondheim. Stortinget legger til grunn at dette baseres på full statlig
                     finansiering av de omtalte prosjekter og tiltak knyttet til dagens riksveinett
                     og uten bruk av bompenger og eller rushtidsavgift. 

II 

Stortinget samtykker i at prosjekt og tiltak startes så snart som mulig basert
                     på forskottering av statlige midler. Stortinget legger til grunn at sak om
                     statlig finansiering av trinn 1 av Miljøpakke for transport i Trondheim
                     innarbeides i statsbudsjettet for 2010. 

III 

Stortinget avviser at det skal åpnes for bruk av lokalt finansieringstilskudd
                     på omsetning av drivstoff.» 

Votering:

Forslaget fra Fremskrittspartiet ble med 81 mot 22 stemmer ikke
                  bifalt.

(Voteringsutskrift kl. 01.29.36)

Komiteen hadde innstilt: 

I 

Stortinget samtykkjer i at bompengeselskapet får løyve til å krevje inn bompengar
                  til delvis bompengefinansiering av miljøpakke for transport i Trondheim etter
                  vilkåra i St.prp. nr. 85 (2008–2009) og Innst. S. nr. 347 (2008–2009). 

II 

Samferdselsdepartementet får fullmakt til å inngå avtale med bompengeselskapet og
                  fastsetje nærare reglar for finansieringsordninga. 

 Høyre har varslet at de vil stemme mot innstillingen, og det vil
                     Fremskrittspartiet også gjøre. 

Votering:

Komiteens innstilling ble bifalt med 67 mot 36 stemmer.

(Voteringsutskrift kl. 01.30.00)


                    
                    

 Etter ønske fra helse- og omsorgskomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden. 




Videre vil presidenten foreslå at det blir gitt anledning til fem replikker med svar etter innlegg fra medlemmer av Regjeringen innenfor den fordelte taletid. 




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter. 




– Det anses vedtatt. 




 (ordfører for saken): Innst. S. nr. 296 gjelder et representantforslag fra stortingsrepresentantene Gunvald Ludvigsen og Trine Skei Grande om Personvernkommisjonens innstilling, opprettelse av kjernejournal og sikring av personsensitive opplysninger. I dokumentet fremmes til sammen sju forslag. 




Forslag I er sikring av sensitive personopplysninger, slik at de ikke formidles av helsepersonell til pasienter i påhør av uvedkommende, inkludert en revisjon av legevisitten ved sykehus. 




Forslag II dreier seg om pseudonymisering av individualiserende kjennetegn for elektronisk pasientjournal. 




I forslag III ber forslagsstillerne Regjeringen om en redegjørelse for hvor stort behov det reelt sett er for tilgang til postjournaler på tvers av helseforetakene. 




Forslag IV gjelder rett for pasientene til innsyn i tilgangsloggen til pasientjournalen. 




Forslag V gjelder opprettelse av et moratorium mot etablering av nye helseregistre inntil dagens registre er gjennomgått. 




Forslag VI gjelder opprettelse av elektronisk kjernejournal, hvor den enkelte kan samtykke til at livsnødvendige opplysninger kan lagres pseudonymisert og kryptert. 




Forslag VII gjelder opplærings- og holdningsskapende tiltak for at taushetsplikten etterleves. 




I merknadene fra komiteen viser komiteens flertall, fra Fremskrittspartiet, Høyre, SV, Kristelig Folkeparti og Venstre, til sitater fra Personvernkommisjonen. Dette sitatet er knyttet opp mot helseforskningsloven som ble vedtatt den 20. juni 2008: 







«Personvernkommisjonen har observert at deler av lovforslaget har vært gjenstand for kritikk og diskusjon fra høringsinstansene og fagmiljøet. Dette gjelder blant annet bruken av såkalte brede samtykker, det vil si samtykker som omfatter ett eller flere overordnede forskningsformål og forskningsfelt, uten at de enkelte detaljer som ønskes forsket på er spesifisert.» 




Flertallet har ytterligere et sitat fra Personvernkommisjonen: 







«En annen del av kritikken mot loven gjelder svekkelse av personvernet ved at mulighetene for avidentifisering ikke utnyttes fullt ut. Etter Personvernkommisjonens oppfatning kan en tilsvarende kritikk også rettes mot andre sentrale helseregistre, som for eksempel Norsk pasientregister, hvor lovgiver i nyere tid har vist en tendens til å velge bort pseudonymisering som personvernfremmende tiltak.» 




Forslag I, om at det opprettes nye rutiner for å sikre retten til at sensitive helseopplysninger ikke formidles i påhør av andre, støttes av en samlet komité. 




Et flertall bestående av Arbeiderpartiet, Senterpartiet og Fremskrittspartiet går imot forslag II, der Stortinget ber Regjeringen utvikle standarden for elektronisk postjournal, slik at individualiserende kjennetegn ved enkle grep kan erstattes med genererte pseudonymer. 




Når det gjelder forslag III, mener flertallet, alle partier minus Arbeiderpartiet og Senterpartiet, at Regjeringen bør legge fram en stortingsmelding der det redegjøres for hvor stort behovet for tilgang på pasientjournaler på tvers reelt sett er. 




Forslag IV, om tilgang til pasientlogg, har alle partier støttet under behandlingen av Ot.prp. nr. 51. Forslaget er dermed ivaretatt. 




Forslag V, om moratorium mot nye helseregistre, støttes av et mindretall bestående av Høyre, SV, Kristelig Folkeparti og Venstre. 




Forslag VI, om opprettelse av elektronisk kjernejournal, støttes av et mindretall bestående av Høyre, SV, Kristelig Folkeparti og Venstre. 




Forslag VII, tilrettelegging for opplærings- og holdningsskapende tiltak for at taushetsplikten skal ivaretas, støttes av hele komiteen. 




Det betyr altså at forslagsstillerne på flere punkter enten har fått med seg et flertall i komiteen eller også hele komiteen. 




Så har jeg lyst til å legge til i det minuttet jeg har igjen, at jeg opplevde i morges i forbindelse med en diskusjon på Nyhetskanalen i TV 2 med overordnet ansvarlig for Nasjonalt senter for telemedisin at begrepet «personvern» nå tydeligvis gis et helt nytt innhold. For vedkommende argumenterte der med at man med personvern også mener at pasientens interesser i forhold til forsvarlig behandling ivaretas på en annen måte enn tidligere. Jeg har også lagt merke til at i korrespondanse med komiteen i forbindelse med behandlingen av saken har helseministeren tatt i bruk et nytt begrep, nemlig «pasientvernet». Jeg ser at det på den måten, med den type nytale, oppstår en slags uklarhet om hva personvern egentlig er. Jeg har derfor lyst til å sitere fra Wikipedia når det gjelder begrepet: 







«Personvern er vern om det personlige individ, men kan inneha noe forskjellig betydning, avhengig av kontekst. To vanlige måter å betrakte begrepet på går ut på å se begrepet i en teknisk og en sosial kontekst. Det tekniske synspunktet går ut på å kontrollere informasjon om en selv og hva den brukes til. Den sosiale tolkningen handler om at alle har et behov for å være alene.» 




Det er altså i den konteksten at flertallet og mindretallet i komiteen har understreket at det er viktig å ivareta personvernet. 




 Ønsker representanten Olav Gunnar Ballo å ta opp forslagene nr. 1, 2 og 3, fra mindretallet? 




 Ja. 




 Representanten Olav Gunnar Ballo har da tatt opp de forslagene det er referert til. 




 Denne saken vitner om at det er engasjement i helse- og omsorgskomiteen med hensyn til hvordan vi skal få bedre pasientbehandling og bedre personvern til å gå hånd i hånd. Det fremmes jo også to samlede komitéforslag, og et av forslagene som lå i representantforslaget, anser komiteen som ivaretatt. 




Jeg vil bruke min tid til å kommentere et par problemstillinger som jeg mener er viktige i representantforslaget. Det ene gjelder det moratoriet som er foreslått, og som et mindretall i komiteen støtter, når det gjelder helseregistre. Det synet som det blir gitt uttrykk for i representantforslaget, at helseregistre ikke redder liv, og at ingen av våre helseregistre brukes i forbindelse med behandling, overrasker meg. Forrige gang Venstre hevdet et lignende syn, mottok Venstres stortingsgruppe et brev fra Kreftregisteret der Kreftregisteret bl.a. påviste at man på bakgrunn av den gjennomgangen som de foretok av behandlingen av endetarmskreft og tykktarmskreft i Norge, hadde redusert antall tilbakefall fra 28 pst. til 9 pst. – ca. 200 mennesker i året ble reddet fra tilbakefall ved tykktarmskreft/endetarmskreft. Lignende gjennomganger gjøres på andre områder av Kreftregisteret, og det vitner om en litt skremmende mangel på innsyn i hva man fremmer forslag om, når man ikke setter seg inn i brev man får, og tar hensyn til det i sin argumentasjon. 




Et annet aktuelt spørsmål i forhold til dette moratoriet vil være arbeidet med et nytt nasjonalt hjerte- og karregister. Vi har her på Stortinget diskutert hvordan behandlingen av gruppen slagpasienter er veldig ulik rundt i Norges land – 15 pst. får trombolyse, altså blodproppoppløsende medisinsk behandling, i Haukelands foretaksområde, mens bare i gjennomsnitt 1 pst. får det på landsbasis. Sykehuset i Fredrikstad gir flere en slik avansert behandling, langt flere enn det Ullevål universitetssykehus bl.a. har greid å gjøre i samme tidsperiode, siden det ble innført, så det er store forskjeller. Dette gjelder 15 000 pasienter i året – det er bare slagpasientene, og det er mange andre som har ulike hjerte- og karsykdommer. Det er åpenbart at et slikt helseregister innenfor hjerte- og karområdet, hvis vi fikk samme kvalitet på det som Kreftregisteret, ville bety mye for å redde liv og for å få mulighet til å behandle disse pasientene bedre. Så det er urovekkende, mener jeg, at et mindretall kan hoppe på et forslag om moratorium på denne måten. Jeg vil si at andre helseregistre og kvalitetsregistre som man jobber med i fagmiljøene, f.eks. i forbindelse med nevrologiske sykdommer som Alzheimer, ALS, MS, Parkinson, også vil være veldig viktige å se på her på Stortinget, for å få opp kvaliteten ved så utsatte sykdomsområder som dette. Det samme gjelder muskel- og skjelettlidelser, hvor vi mangler kvalitet i deler av behandlingen, og det blir også viktig å få fram flere underregistre, behandlingsregistre, i forbindelse med kreftsykdommer. Det er et paradoks at en har inntrykk av at en der vil kunne åpne for det, og hvis mindretallet er for flere kvalitetsregistre i forbindelse med kreft, er det vanskelig å se den prinsipielle forskjellen ved å gå inn på disse andre registrene. 




Jeg synes at det flertallet viser til i innstillingen, nemlig at statsråden og departementet har etablert et nasjonalt prosjekt, som startet i 2008, for å sikre kvalitet og personvern i helseregistrene, er en mye bedre vei å gå. Man bør ikke fremme raske konklusjoner i disse krevende spørsmålene. 




Det gjelder også nasjonal kjernejournal. En samlet komité er for en nasjonal kjernejournal, men flertallet går ikke inn for nå å konkludere med at den skal være samtykkebasert, pseudonymisert, kryptert osv. Vi mener vi trenger en utredning av det, en oversikt over hva bl.a. nasjonal kjernejournal skal inneholde. 




Også forslaget, som man hopper på vel raskt, om pseudonymisering av e-post, som mindretallet fremmer, virker litt lite kvalitetssikret. Når man spør Regjeringen om hvordan Helsedepartementet ser på det forslaget, svarer Helsedepartementet i brev til komiteen at det for dem ikke virker som om det gir mening, fordi man har regler for unntak fra offentlighet, regler for at post som er unntatt offentlighet, utgår av e-postlister osv, og man forstår ikke hvordan kryptering eller pseudonymisering skal fungere i forhold til det for e-postsystemet. Det sies ingenting fra forslagsstillerne om hvordan man tenker seg det, og det sies svært lite i innstillingen fra mindretallet. 




Så jeg ønsker gjennomgående et godt samarbeid om bedre personvern, men jeg mener at vi må jobbe grundigere med forslagene enn det som går fram av innstillingen fra mindretallet. 




 (komiteens leder): Innledningsvis vil jeg faktisk gi ros til representantene fra Venstre som har fremmet dette forslaget, for forslaget er viktig i den forstand at man jevnlig har disse debattene knyttet til personvern og lagring av informasjon, og ikke minst det som har med helseregister å gjøre. Vi hadde for så vidt en tilsvarende debatt i forrige uke, der vi hadde en konkret sak om helseregisterloven, men også en mer generell debatt knyttet til disse temaene. 




Når vi snakker om dette, er det litt viktig at man har slått fast følgende, i hvert fall fra Fremskrittspartiets side: Målet i seg selv er ikke flest mulig helseregistre, målet er å ha de riktige helseregistrene, helseregistre som gjør at vi kan få på plass en bedre pasientbehandling, og at vi kan gå videre, slik at pasientene får det tilbudet som de har mest nytte av. Det er jo det som er målet med dette. Men da skal vi heller ikke se oss blinde på og nærmest si at nå er vi kommet dit, nå skal vi ikke ha flere registre, eller at vi skal ha et moratorium, som mindretallet gir uttrykk for her. 




Jeg er svært usikker på hva som kunne ha blitt konsekvensene av et slikt moratorium hvis det hadde fått flertall. Representanten Bøhler var inne på det med hjerte- og karregister. Jeg er ikke helt sikker på om man vet alt. Kan det f.eks. påvirke en del andre underregistre? Selv om man har gitt konsesjon til hovedregisteret, som er Kreftregisteret, kan det plutselig bli slik at det også vil kunne ramme en del av disse underregistrene? Jeg vet ikke nok om dette. Jeg kan ikke jusen i det. Selv om også jeg har fått opplyst at disse ikke vil bli rammet, er jeg allikevel ikke sikker. 




Jeg vil også knytte noen kommentarer til det som har med kjernejournaler å gjøre, altså forslag nr. 3 fra mindretallet. Bakgrunnen for at Fremskrittspartiet ikke støtter det forslaget, er at vi først må se på hva som skal være innholdet i kjernejournalen, før vi ser på om det skal være pseudonymisert, kryptert og samtykkebasert. Da vil vi komme tilbake til det. For man må jo komme tilbake til Stortinget med dette før et slikt forslag vil kunne bli vedtatt. Fremskrittspartiet vil ta stilling til det når det kommer. 




Fremskrittspartiet er veldig opptatt av at ting skal være samtykkebasert. Men la oss nå først se på selve innholdet i kjernejournalen før vi gjør det endelige vedtaket. Det er derfor Fremskrittspartiet stemmer imot, og det skriver vi også i våre merknader, at vi vil avvente og se innholdet i den. Det samme gjelder det jeg har sagt som har med moratorium å gjøre. 




Fremskrittspartiet er opptatt av at vi skal ha gode helseregister, men samtidig er vi opptatt av at vi også må beskytte pasientene, altså de som er registrert der, mot et eventuelt misbruk. Det føler vi at vi gjør gjennom de forslagene som vi har gått inn for her, I, II og III, som er gode forslag. Dem støtter vi fullt ut. Vi ønsker også en melding for å se på bruken av og behovet for et helseregister på tvers av helseforetakene. Det er det viktig å få med. 




Når det gjelder nye helseregistre, tror jeg vi skal ta inn over oss det som har med moratoriet å gjøre: Alle helseregister må jo komme til Stortinget for å bli vedtatt. Det er lovbasert. Dermed vil vi ta stilling til dette underveis, etter hvert som det kommer hit, gjøre et grundig arbeid i Stortinget og ta vurderingen der, i stedet for å si at nå tar vi et moratorium. Det vil kunne ta sin tid før man da kan komme videre. Det kan være at vi går glipp av viktige ting underveis, men vi stoler på at Stortinget i slike sammenhenger vil kunne ta den riktige vurderingen i hvert enkelt tilfelle. 




 Noe av problemet i det moderne kunnskapssamfunn er at kunnskapen er sektorisert og spesialisert, og det fører gjerne til at organiseringen blir det samme og politikken blir det samme. 




Av og til kan man sitte med en fornemmelse av at Skriftens ord om at den ene hånden ikke skal vite hva den andre gjør, er det idealet som ligger til grunn for måten vi organiserer samfunnet på. Derfor kan det være verdt å minne om at det som er utgangspunktet for dette representantforslaget, er Personvernkommisjonens innstilling, hvor det så vidt jeg har registrert, har vært unison politisk enighet om at det er behov for en bred gjennomgang av personvernproblematikken på alle samfunnsområder, på samme tid. Videre, så vidt jeg har registrert, er praktisk talt alle anbefalingene fra Personvernkommisjonen enstemmige, og det er et tverrpolitisk, bredt sammensatt utvalg. 




Det er Personvernkommisjonen som har tatt til orde for et moratorium, med den begrunnelse at de ser at det er en hel serie med uløste personvernutfordringer i helsesektoren, og med den utvikling vi har hatt av helselovgivningen de siste år. 




Helsetilsynet, Helsedirektoratet og Datatilsynet har ikke tatt til orde for et moratorium i sine høringsuttalelser til Ot.prp. nr. 51 for 2008–2009, men de har argumentert langs nøyaktig de samme linjer som en enstemmig personvernkommisjon, nemlig at vi er i ferd med å overtrekke kontoen for tillit til at personvernet blir ivaretatt på forsvarlig måte. Jeg har ennå til gode å se én rapport fra Datatilsynet etter at man har gått inn og foretatt sjekker av situasjonen i dag, som konkluderer med at det ikke er avvik og feil og klare forsømmelser i rutinene ved våre store helseforetak. 




Den siste rapporten, som gjelder Oslo universitetssykehus, kom i forrige uke, og den påtaler igjen helt åpenbare svikt og feil ved dagens system. Da må det være riktig, når man går videre i retning av å åpne kvantitativt sett for enda større risiko enn før – for det er nå en gang slik at jo større kvantitet av informasjon som overføres, desto større er risikoen for at noe av dette kan misbrukes – å ta hensyn til de erfaringene som allerede er vunnet, og ta seg tid til å sikre at personvernet er skikkelig ivaretatt. 




Etter mitt skjønn burde alle forslagene ha vært vedtatt enstemmig, og det burde ha vært en enstemmig komité som hadde stilt seg bak dem, for jeg kan ikke se at det er fremført noen tungtveiende argumenter mot noen av de forslagene som foreligger fra Venstre i denne sak. 




La meg bore litt dypere når det gjelder forslag VI om kjernejournal, som også komiteens leder brukte litt tid på i sitt innlegg i sted. Det er for meg uforståelig hva man mener når man sier at man ikke har noe grunnlag for å ta stilling til hvorvidt dette bør være samtykkebasert eller ikke. Hva slags scenario er det man ser for seg hvor det ikke trenger å være samtykkebasert? Det er for meg uforståelig. Hvis man mener alvor med det man sa i innstillingen til Ot.prp. nr. 51, hvor jo flertallet i komiteen innførte et samtykkekrav som ikke forelå i forslaget fra Regjeringen, må vel det være å forstå som et prinsipielt begrunnet standpunkt, og ikke som et skjønnsmessig kvantitativt vurderingsstandpunkt når det gjelder antallet opplysninger det dreier seg om. 




For meg er samtykkeprinsippet, informert samtykke vel å merke, virkelig et prinsipp, og det er uoppgivelig. Jeg er ikke i stand til å forstå at noen sier at de må vente og se hvor mange opplysninger som skal inn i en kjernejournal, før man tar standpunkt til om man skal be om samtykke eller ikke. Det er for meg ubegripelig. 




 Jeg vil først av alt få takke representantene fra Venstre for dette gode forslaget. Forslaget slik jeg ser det, er et svar på Ot.prp. nr. 51, som komiteen behandlet i Odelstinget i forrige uke, og som ble vedtatt mot Høyre, Venstre, Kristelig Folkeparti og representanten Ballos stemmer – i alle fall når det gjaldt noen av de viktige forslagene. Det forslaget vi behandler i dag, mener jeg er et fullgodt og mer realistisk alternativ så langt som vi er kommet i dag hva gjelder personvern. Kristelig Folkeparti støtter fullt ut forslaget om innføring av kjernejournal som skal inneholde livsnødvendige opplysninger, i motsetning til Regjeringens forslag, som var svært vidtgående. 




Jeg vil i mitt innlegg ta utgangspunkt i Mental Helses uttalelser om Venstres forslag. Det er interessant å høre hva organisasjoner knyttet til psykisk helse, mener. De støtter forslaget, og de mener at forslaget er et godt forsøk på å avgrense Regjeringens forslag i ovennevnte odelstingsproposisjon. Blant annet støtter de seg til representantforslagets innhold, der det heter: 







«De store problemene i helsevesenet handler om feil diagnose, (og da ofte fordi det begås feil, ikke fordi det er mangel på opplysninger) Elektronisk kommunikasjon fjerner ikke feildiagnoser, feilbehandling eller feilmedisinering. Men det kan derimot gjøre folk redde for å snakke med helsepersonell og øke sjansen for at naboen og andre uvedkommende får vite ting som den enkelte ønsker å holde privat.» 




Dette er en bekymring som mange pasientgrupper innen psykisk helsevern ser for seg kan bli et problem i framtiden når de vil ha større sikkerhet enn det de har fått i dag. 




Det har vært interessant å lese ulike innlegg på nettsteder i de sosiale mediene etter at Regjeringen fremmet Ot.prp. nr. 51. Svært mange har fortalt om episoder der egen journal har kommet på avveier eller er blitt «lekket» fra. Andre mener det er helt greit å innføre Regjeringens ordning. Uansett: Regjeringen har altså ikke klart å formidle eller skape forståelse og ro i alle rekker for at deres forslag er det best tenkelige med hensyn til ivaretakelse av personvernet. Da er det, slik jeg ser det, helt nødvendig å være føre var. I så måte er Venstres forslag glimrende og betimelig. 




Jeg er enig i det som står i representantforslaget, om at det handler om at for hver opplysning som blir lettere tilgjengelig, øker sjansen for at opplysninger kan komme på avveier. Jeg er også enig i at selv om ingenting kommer ut, er det uakseptabelt at folk av ren nysgjerrighet kanskje skal kunne lese en persons fullstendige medisinske historie. Vi må være trygge for at det aldri kommer til å skje. 




Vi ser at alle barrierer forsvinner, at mer og mer av livene våre åpnes for andre. Personvernet utfordres litt etter litt i ulike saker, som etter min mening samlet sett kan bli faretruende. 




Jeg mener veldig sterkt at regjeringspartiene og Fremskrittspartiet nærmest overkjørte opposisjonspartiene, Høyre, Venstre og Kristelig Folkeparti, viktige pasientorganisasjoner som FFO og Mental Helse, og andre viktige instanser som Den norske legeforening, Helsetilsynet og Datatilsynet i forrige uke, gjennom vedtakene som ble gjort i forbindelse med Ot.prp. nr. 51. De har ikke villet høre på forslag – jeg vil si – til bedre løsninger. Det er beklagelig. 




Jeg har også lyst til å takke representanten Ballo for hans gode klargjøringer av begrepet «personvern». Jeg tror det var klokt og betimelig at vi fikk en gjennomgang av det begrepet. 




Og så finner jeg det ganske pussig at representanten Bøhler kritiserer dette forslaget, Venstres forslag, for å være uferdig. Han bruker vel også begrepet «lite kvalitetssikret». Jeg vil bare henvise til Regjeringens Ot.prp. nr. 51, som virkelig av tunge høringsinstanser ble kritisert for å være uklar og prematur. 




 : Først vil eg seie tusen takk til alle som har kome med godord om dette representantforslaget. Det teiknar godt, for vi må ha ei slags felles plattform når vi skal diskutere så prinsipielle ting som personvernet er. 




Respekten for den enkelte sitt privatliv er ein grunnleggjande menneskerett som må takast vare på av helsetenesta i samsvar med artikkel 8 i Den europeiske menneskerettskommisjonen og artikkel 17 i kommisjonen om sivile og politiske rettar. Pasientane sine privatliv er beskytta bl.a. gjennom fastsetjing av helsepersonalet si teieplikt, som frå gamalt av har vore berebjelken i lege-pasient-forholdet, og som er ein føresetnad og ein grunnorm for helsetenesta. Utan tillit til behandlarane si teieplikt ville mange la vere å oppsøke helsevesenet når dei treng hjelp. 




Det er alminneleg akseptert at teieplikta er avgjerande for det tillitsforholdet som må herske mellom pasient og helsetenesta. Pasienten skal kunne tru seg til behandlaren sin i trygg forvissing om at informasjon ikkje blir brakt vidare, og behandlaren skal kunne ta imot opplysningar i forvissing om at desse ikkje kan krevjast uleverte. 




Det som eg no sa, var noko som står i innstillinga, og som heile komiteen er einig i. Alt hadde vore berre fryd og gaman, hadde ikkje Personvernkommisjonen gått så tungt inn i personvernet i helsesektoren som dei gjer i NOU 2009:1. Då hadde Venstre heller ikkje fremma dei forslaga vi behandlar i denne saka. 




I grunnen trur eg, noko som eg også får inntrykk av når eg høyrer talarane her, at dei aller fleste er opptekne av personvernet. Men eg trur mange har eit naivt syn på IT-teknikken, at han er ufeilbarleg, og at alt helsepersonell er aktverdige og ikkje nysgjerrige borgarar. Dessverre høyrer vi altfor ofte om tekniske og menneskelege feil knytte til helseregister som inneheld dei mest sensitive helseopplysningar. Snoking i pasientjournalar er dessverre heller ikkje sjeldan. Eg har lese ei felles årsmelding frå pasientomboda. Vi har 19 pasientombod i Noreg, og dei har gitt ut ei felles årsmelding for 2008. Årsmeldinga tek opp tre punkt. Punkt ein gjeld personvernet og teieplikta, punkt to gjeld brot på rettar i det psykiske helsevernet, og punkt tre gjeld samhandling og visjon om ei heilskapleg helseteneste. 




Alle tre punkta er viktige, men eg noterer meg at det første punktet som desse 19 pasientomboda tek opp, og desse omboda må vi vel kunne karakterisere som kanskje pasientane sine fremste talsmenn, gjeld personvernet og teieplikta. Eg tolkar dette slik at personvernet er særs viktig for pasientane, og at debatten vi hadde i Odelstinget sist onsdag om Ot.prp. nr. 51, og debatten vi har her i dag, er uhyre viktige. Eg kunne ha sitert frå denne årsmeldinga. Det skal eg ikkje gjere, berre vise til ho. 




Venstre er i alle fall glad for at heile komiteen støttar dei forslaga som saksordføraren refererte til. 




Det som eg til slutt vil snakke lite grann om, er nokre kommentarar frå ein annan representant. Eg oppfattar representanten Bøhler sitt syn som at han er ute etter ei nær sagt uendeleg liste med helseregister. Alle register er positive. Eg meiner at ein naturlegvis skal ha helseregister, og at ein skal forske. Men eg meiner at det er ingen problem å forske viss ein brukar pseudonym og ikkje gjer namna allment kjende. 




Når det gjeld forslag nr. 2, om moratorium, kva er det vi seier der? Jo, vi seier at vi vil ha ein gjennomgang og ei utgreiing av dette. Elles når det gjeld dette punktet i Ot.prp. nr. 51, som var veldig mykje diskutert, om behovet for tilgang på tvers: I tilrådinga frå komiteen, III, foreslår vi at vi skal få ei utgreiing av behovet for tilgang på tvers. Eg trur rett og slett at vi har veldig god tid på oss før tilgang på tvers er komen på plass, så eg kan ikkje forstå at ikkje alle kan støtte det punktet. 




 Det er helt avgjørende for helsetjenesten at den kan sikre trygg og sikker kommunikasjon av helseopplysninger. Det gjelder så vel muntlig kommunikasjon som skriftlig og elektronisk kommunikasjon. Helseopplysninger skal behandles med varsomhet og respekt for integriteten til den opplysningen gjelder. 




Taushetsbelagte opplysninger kan ved opphold i sykehus bli røpet ved legevisitten ved at andre pasienter eller kanskje også besøkende overhører en samtale mellom en lege og hans eller hennes pasient. Jeg er selvfølgelig enig med komiteen i at dette må unngås så langt det er mulig. 




Statens helsetilsyn kan gi pålegg om å rette på forholdene hvis virksomheter drives på en måte som kan ha skadelige følger for pasienter eller på annen måte er uheldig eller uforsvarlig, herunder ivaretakelse av taushetsplikten. 




Jeg vil be Helsedirektoratet og Helsetilsynet vurdere hvilke tiltak direktorat og tilsyn anser som nødvendige for å sikre bedre personvern i behandling av og kontakt med pasientene. 




Når det gjelder bruk av pseudonymer i en elektronisk postjournal, er jeg usikker på om dette vil innebære en styrking av personvernet. De som fører og mottar posten, vil uansett måtte vite avsenders eller mottakers identitet for besvarelse av henvendelsen. Det må alltid kontrolleres at opplysninger som legges ut på en elektronisk postjournal, ikke inneholder taushetsbelagte opplysninger. Selv om en skulle endre standarden på en elektronisk postjournal, vil man fortsatt stå i fare for at det skjer menneskelige feil. 




Det er for øvrig Kultur- og kirkedepartementet som er ansvarlig for arkivlovgivningen. 




Behovet for tilgang til pasientopplysninger på tvers av helseforetak ble drøftet under debatten om Ot. prp. nr. 51 den 10. juni. Proposisjonen bygger bl.a. på rapporten fra de regionale helseforetakene til Helse- og omsorgsdepartementet i desember 2006, hvor behovet for spesialisthelsetjenesten er utredet. Norsk senter for elektronisk pasientjournal gjorde en utredning for Helsedirektoratet i 2007 om det samme, og jeg nøyer meg med å vise til det. 




Som helse- og omsorgsminister er jeg opptatt av å sikre et godt personvern. Det er umulig å sikre en god og forsvarlig helsetjeneste uten samtidig å sikre et godt personvern. Et sentralt element i personvernet er at den enkelte skal ha rett til og en reell mulighet til å ha kontroll over helseopplysninger om seg selv. Jeg er derfor glad for at et flertall i Odelstinget sluttet seg til helse- og omsorgskomiteens innstilling om å lovfeste pasientens innsynsrett i logg. 




Teknologisk utvikling gir stadig bedre og nye muligheter for å innhente helseopplysninger til bruk for behandling og forskning, men det gir også store personvernmessige utfordringer. Bruk av teknologi for å bedre personvernet og å gi et godt regelverk vil gi grunnlag for fortsatt å samle og bruke data til bl.a. forskning. De sentrale helse- og kvalitetsregistrene skal gjennomgås med sikte på bedre utnyttelse, bedre kvalitet og sikrere håndtering av data til forskning og helseovervåking. Det kan bli foreslått nye helseregistre dersom det vurderes viktig for et bedre helsevesen. 




Departementet har under utredning et sentralt behandlingsrettet helseregister, ofte kalt kjernejournal. Behandlende helsepersonell skal ved uplanlagte behov for helsehjelp kunne få tilgang til kritisk informasjon om enkeltpasienter. En forutsetning for at man kan gi rask, effektiv faglig og forsvarlig helsehjelp til en pasient er at man vet hvem denne pasienten er. Helseregistre som brukes til pasientbehandling, må ha helseopplysninger som er gjenfinnbare på bakgrunn av en persons identitet. Opplysninger i en kjernejournal kan derfor ikke lagres pseudonymisert. Kryptering vil bli vurdert, men det er for tidlig å konkludere med om dette er mulig og hensiktsmessig. 




Kunnskap og holdninger hos dem som behandler helseopplysninger, er viktig. Ledelsen i enhver helsevirksomhet har ansvar for å sørge for nødvendig opplæring, kunnskap og holdninger, slik at ansatte har god kjennskap til reglene om informasjonssikkerhet, herunder taushetsplikt, pasientrettigheter, rutiner, etc. Det vil bli inntatt bestemmelser om dette i forskriften om informasjonssikkerhet som nå er under arbeid. Jeg vil også vurdere å be Helsedirektoratet om å utarbeide en veileder for dette arbeidet. 




 Det blir replikkordskifte. 




 Det norske folk beveger seg – holdt jeg på å si – over landegrensene. Vi er et reisende folkeferd både i arbeidssammenheng og ikke minst i feriesammenheng. Det blir stadig vanligere at folk, i kortere eller lengre perioder, bosetter seg i utlandet, og sykdom oppstår. I slike sammenhenger er det selvfølgelig viktig å ha tilgang til helseinformasjon om den enkelte der man måtte befinne seg. Derfor er det viktig å få på plass en kjernejournal og et elektronisk helsekort, mener Fremskrittspartiet. 




Spørsmålet mitt til statsråden er: Hvor står vi i dag? Vi vet at det foregår en utredning på feltet: Kan statsråden si noe om når man kan forvente å få en slik sak, eller i hvert fall hva han ser som progresjonen i denne saken? Dette er faktisk veldig viktig for dem som beveger seg og er på reise. 




 Det ligger nok et stykke fram før vi er der. Vi må være klar over at det som ble vedtatt i Odelstinget i forrige uke, knyttet til Ot.prp. nr. 51, er at det nå åpnes for at det kan lages forskrifter som kan danne grunnlag for forsøk med f.eks. regionale kjernejournaler. Vi er ikke kommet lenger enn at det i lovverket åpnes for å gjennomføre prosjekt og forsøk med regionale kjernejournaler. Først etter at vi har gjort oss noen erfaringer med det, vil det kunne være spørsmål om å gå så langt som komiteens flertall ønsker nå, nemlig å lage nasjonale kjernejournaler. Så langt har ikke departementet vært villig til å gå ennå. Først etter at det er utviklet, kan vi vurdere elektroniske kort som enten skal styre tilgangen til journalen, eller som kan inneholde opplysninger som man kan bringe med seg ut i verden. Det skjer jo et arbeid i EU-sammenheng her, men heller ikke det arbeidet har kommet så langt, så det er et stykke fram til dit Harald T. Nesvik ønsker seg. 




 Statsråden uttrykte sin glede over at det under komitébehandlingen av Ot.prp. nr. 51 var kommet inn en del ting. Han nevnte ikke samtykkekravet, men jeg går ut fra hans glede omfatter det også. Det er bakgrunnen for mitt spørsmål. Som jeg sa i mitt innlegg i sted, undrer jeg meg stort over at man ikke er i stand til å ta stilling til hvorvidt prinsippet om informert samtykke bør ligge til grunn også i forbindelse med en nasjonal kjernejournal, for den dreier seg jo virkelig om det identifiserbare enkeltindivids opplysninger og har ikke noe annet formål enn å dekke behovet for opplysninger i påkommende tilfelle for vedkommende person. 




Nå er det etter norsk helselov slik at ingen av oss har plikt til å motta behandling. Vi har til og med rett til å motsette oss behandling. Hvorfor kan statsråden da se for seg den mulighet at man ikke skal ha rett til å motsette seg at det lagres opplysninger? 




 Departementet og Regjeringen er ikke så dristige som representanten Lønning at vi allerede nå er villig til å gå så langt at vi går inn for en nasjonal kjernejournal. Det må nok gjøres en del arbeid i forkant av det, f.eks. å sikre personvernet bedre, før vi er villige til å gå så langt. Derfor går vi nå inn for at det kan åpnes for forsøk med en regional kjernejournal. Dersom det skulle bli aktuelt i kjølvannet av Ot.prp. nr. 51, og det blir et spørsmål om at opplysninger i en elektronisk kjernejournal, i en region, skal være opplysninger som flere har tilgang til, mener jeg at det må være samtykkebasert. Det vil være den eneste logiske konsekvensen av det vedtak som Odelstinget fattet i forrige uke. 




 Jeg ble svært begeistret for Olav Gunnar Ballos definisjon av dette med personvern, og ser at det er utrolig viktig. Det jeg ønsker å spørre om, er om statsråden er enig i representanten Ballos definisjon av personvern, og at det er viktig at dette begrepet ikke utvannes. Jeg antar at helseministeren mener at hans begrep «pasientvern» ikke er synonymt med begrepet «personvern». Eller er vi i ferd med å utvanne det allerede? 




 Nå hørte jeg også representanten Ballo lese opp en definisjon. Det er litt vanskelig i farten å si at ethvert ord som der ble lest opp, er nøyaktig lik den måten jeg selv ville ha definert det. Men det hørtes i farten ut som en god definisjon. 




Det at man er opptatt av personvern, betyr ikke at man ikke også kan være opptatt av pasientvern. Det jeg mener er min og denne salens store utfordring, er å legge vekt på begge deler – at vi skal greie å få til et godt pasientvern med et godt personvern. Greier vi det, ivaretar vi de viktige interessene som ligger i personvernet, men vi gjør det på en slik måte at vi samtidig styrker pasientens rolle i helsevesenet. Det er min og Regjeringens ambisjon. Jeg registrerer at vi diskuterer fram og tilbake om vi lykkes i å nå den ambisjonen, men for meg er det ikke noen motsetning mellom personvern og pasientvern. Men vi må huske personvernet når vi jobber med å utvikle pasientvernet. 




 I debatten om Ot.prp. nr. 51 refererte statsråden til Oslo universitetssykehus og ivaretakelsen av personvernet der. Han sa: 







«Det er selvfølgelig ikke slik at da Oslo universitetssykehus ble etablert, fikk vi en situasjon der alt helsepersonell fikk tilgang til alle journalene. Det er kontrollert. Det er regler for hvem som skal kunne gå inn i journaler, også ved Oslo universitetssykehus – faktisk ganske strenge regler.» 




Dette ble sagt den 10. juni. Den 8. juni kom Datatilsynet med en rapport, nettopp fra Oslo universitetssykehus, avdeling Aker, der man kan lese følgende: 







«Forholdet som er gransket ved Oslo Universitetssykehus, Aker avdekker at foretaket ikke har hatt en tilfredsstillende Internkontroll slik regelverket krever. Det er videre stadfestet relativt vid tilgangskontroll, i kombinasjon med mangelfulle kontrollsystemer for å avdekke eventuell uautorisert tilgang til eller bruk av helseopplysninger. Datatilsynet konstaterer videre at det er uklare rammer for melding av avviket internt i foretaket og for så vidt også i forhold til pliktmessige meldinger til Datatilsynet etter personopplysningsforskriftens § 2-6.» 




Kjente statsråden til denne rapporten fra Datatilsynet da han redegjorde for saken i Stortinget den 10. juni? 




 Etter min oppfatning er det ikke noe motsetningsforhold mellom det jeg sa i Stortinget og det som kommer fram av Datatilsynets rapport. Jeg konstaterte i det jeg sa til Stortinget, at det er et strengt regelverk. Så konstaterer jeg også at det er krevende å sørge for at det regelverket etterleves. Jeg har overhodet ikke lagt skjul på at vi jobber hver eneste dag med å få til gode rutiner for at regelverket skal etterleves. Derfor er jeg veldig glad for den type rapporter fra Datatilsynet som hjelper oss i arbeidet med de viktige temaene på en slik måte at vi får regelverket etterlevd. Det er et regelverk, og det må etterleves. Derfor er jeg glad for at lovverk strammes til, at Datatilsynet gjennomfører rapporter, at vi følger opp i oppfølgingsbrevene, og at vi hele tiden jobber med å sørge for at regelverket etterleves. Og vi forsterker regelverket, som vi nå gjør i kjølvannet av Ot.prp. nr. 51. 




 Venstre er positive til at informasjon i helsevesenet i større grad blir digitalisert, og vi er positive til meir elektronisk samhandling. Men vi meiner at det går ei grense mellom alle moglege opplysningar og livsnødvendige helseopplysningar. Det er det som er bakgrunnen for at vi har fremma dette forslaget som bl.a. handlar om elektronisk kjernejournal. 




Det som er eit poeng her som kanskje ikkje alle har fått med seg, er at vi seier at «den enkelte kan samtykke» til at nettopp livsnødvendige opplysningar kan lagrast. Altså kan pasienten sjølv få lasta dette ned via sitt journalsystem. 




I debatten sist onsdag sa statsråden at han hadde veldig tru på kjernejournal. I dag seier statsråden at forsøk med regionale kjernejournalar er aktuelt. Mitt spørsmål er: Kvifor kan ikkje Regjeringa støtte Venstre sitt forslag om kjernejournal her i dag? 




 Jeg tror jeg må være litt nøye på det: Regjeringen stemmer ikke i denne salen. Så det får de partiene som stemmer, redegjøre for. Men jeg må si at jeg har to innvendinger. Jeg er ikke villig til allerede nå til å gå inn for nasjonal kjernejournal. Jeg vil ikke gå så langt som Venstre. Jeg mener vi må gjøre en del regionale forsøk først. 




For det andre: Det som ble vedtatt i Odelstinget i forrige uke i forhold til tilgang på tvers, er jo nettopp at de opplysningene som Venstre ønsker å legge inn i en kjernejournal, er den typen opplysninger som skal gjøres tilgjengelige på tvers. Det er jo journalens kjerne som skal gjøres tilgjengelig på tvers, akkurat det samme som kjernejournalen. Så det jeg ikke skjønner så veldig mye av, er at Venstre er for elektronisk kjernejournal, men mot tilgang på tvers. Det synes jeg er et ganske krevende resonnement. 




 Replikkordskiftet er omme. 




De talere som heretter får ordet, får en taletid på inntil 3 minutter. 




 Jeg tar ordet fordi SVs stortingsgruppe har et syn som i noen grad avviker fra det Olav Gunnar Ballo har gitt uttrykk for. Derfor er det ryddig at vi gjør rede for det. 




Jeg vil begynne med å gi ros til representantene fra Venstre som har tatt opp disse forslagene. Det er også slik at komiteen på flere punkter har sluttet seg til dette, både i denne saken og i den saken som ble behandlet i forrige uke. 




Respekten for den enkeltes privatliv er en grunnleggende menneskerettighet. Vi har alle krav på at sensitiv informasjon skal holdes hemmelig. Dette gjelder ikke minst helseopplysninger. Derfor må adgang til helseopplysninger bare gis til autorisert personale. De som besøker en lege eller legges inn på et sykehus, må være helt sikre på at opplysningene ikke misbrukes eller kommer på avveier. Hvis pasienter ikke er trygge på det, kan det innebære dårligere behandling fordi opplysninger holdes tilbake. Derfor er et godt personvern helt sentralt for et godt helsevesen. 




Det er et problem at sensitive helseopplysninger formidles i påhør av personer som ikke skal ha denne informasjonen. Det typiske eksempelet er legevisitten. I slike situasjoner bør det unngås at informasjonen kommer flere for øre. Det er derfor viktig at det er en enstemmig komité som fremmer følgende forslag: 







«Stortinget ber Regjeringen om å sikre pasientens rett til at personsensitive helseopplysninger ikke formidles i påhør av andre, blant annet under legevisitten.» 




Når det gjelder forslag om rett til innsyn i tilgangsloggen til pasientjournalen, viser jeg til behandlingen av Ot.prp. nr. 51 for 2008–2009 i Odelstinget i forrige uke. En av lovendringene som ble vedtatt, var pasientens rett til informasjon om hvem som har vært inne i vedkommendes journal. Det innebærer at pasienten får en lovfestet rett til å få en oversikt over hvem som har hatt tilgang til helseopplysninger om ham eller henne – og dermed også informasjon om hvorvidt andre enn de som skal behandle pasienten, har lest journalen. 




Det holder ikke bare med gode regler for å sikre et godt personvern – reglene må etterleves. Og her er det rom for forbedringer. Det tror jeg er veldig klart dokumentert gjennom både Datatilsynet og historier fra virkeligheten. Dette gjelder ikke minst taushetsplikten. Jeg tror det derfor er klokt å legge til rette for opplæringstiltak og holdningsskapende tiltak på området. Opplæring i og bevisstgjøring og kunnskap om taushetsplikt og dens grenser må være en viktig del av kvalitetssikringsarbeidet i helseforetakene. 




Personvernkommisjonens utredning skal følges opp. Den er sendt ut på høring, med høringsfrist 20. august. Jeg håper vi får mange innspill. SV mener at en del av problemstillingen som representantforslaget reiser, bør vurderes i forbindelse med den videre behandlingen av Personvernkommisjonens utredning, istedenfor å opprette et moratorium mot nye helseregistre. 




Selv om SVs representant i komiteen ikke følger de to andre regjeringspartiene på alle punkter, gjør SVs stortingsgruppe det. Vi vil stemme for komiteens tilråding under I og II, som er fremmet av en samlet komité, mens vi vil stemme mot komiteens tilråding under III. Vi vil også stemme mot alle mindretallsforslagene. 




 Jeg vil innledningsvis slutte meg til den betraktningen en av forslagsstillerne, Gunvald Ludvigsen, hadde når det gjaldt innlegget fra Jan Bøhler. Det er jo ikke slik at Venstre helt løsrevet fra hva man måtte ha hatt av betraktninger for øvrig, har kommet med sine forslag, men man har altså bygd opp forslagene med utgangspunkt i en offentlig utredning, NOU:2009: 1 Individ og integritet Personvern i det digitale samfunnet, som er svært bredt sammensatt. Og som Inge Lønning også var inne på, er det i all hovedsak og gjennomgående enstemmighet i innstillingen. 




Det man snakker om med hensyn til helseregistre, er personidentifiserbare helseregistre. Jeg hadde jo ønsket at både statsråden og for den saks skyld Jan Bøhler i mye større grad hadde problematisert hvorfor det er nødvendig at Kreftregisteret i dag er personidentifiserbart. Moderne teknologi muliggjør jo at man kunne ha avidentifisert hele registeret, pseudonymisert det og drevet med akkurat den samme forskningen. I stedet argumenterer man på en rekke nye områder for at befolkningen skal inn i nye registre, som også skal være personidentifiserbare, selv om Stortinget gjennom helseregisterloven i 2001 enstemmig vedtok at den typen registre skal pseudonymiseres. Skal de ikke det, skal Stortinget opprette registrene. Det jeg har lagt merke til, også i Regjeringens framlegg, er at man ikke problematiserer enstemmige vedtak i Stortinget, men lager saksframstillinger som om de vedtakene ikke har funnet sted. 




Så vil jeg si når det gjelder Datatilsynets rapport fra den 8. juni: Hvis det er riktig at statsråden da han svarte i Odelstinget den 10. juni, kjente til rapporten fra den 8. juni, er jo den framstillingen han gir, på mange måter helt villedende. Han framstiller det som om personvernet ivaretas godt ved Ullevål universitetssykehus, ved Aker universitetssykehus og ved Oslo universitetssykehus, mens det Datatilsynet gav en rapport om to dager før, og som statsråden sier han er kjent med, er at personvernet ikke ivaretas godt. Det er altså slik at man kopierer en journal og sender den til feil pasient, hvorpå man får en klagesak mot seg. Det sier statsråden at han er kjent med, men på tross av at han er kjent med det, sier han ikke ett ord til Stortinget om det to dager etterpå. 




Slik kunne man ha gått gjennom dette – hvis det hadde vært tid. Gjennomgående når det gjelder Datatilsynet, og når det gjelder avvik fra de kravene man står overfor i dag, og som man etter loven plikter å følge opp, har man ikke fulgt opp. Hvis man da liberaliserer lovverket ytterligere, slik at enda flere får tilgang til akkurat den samme informasjonen, er det naturligvis ikke slik at man oppnår mer personvern – man oppnår et svekket personvern. Derfor er det her man må begynne, med myndighetenes egne tilsynsmyndigheter, og ta på alvor de rapportene man får inn. 




 Jeg oppfattet statsrådens svar i replikkordskiftet i sted slik at han erklærte seg enig i forslag nr. 3, fra mindretallet i komiteen, på det springende punkt, nemlig at hvis det opprettes en kjernejournal, skal den være basert på informert samtykke. Det synes jeg er meget positivt. Men det må jo bety at hvis regjeringspartiene er enig med sin statsråd, burde de med god samvittighet stemme for forslaget – og det samme burde Fremskrittspartiet kunne gjøre. Hvis statsråden mener det er udiskutabelt at prinsippet om informert samtykke skal gjelde, uansett hvor mange opplysninger – eller «hva slags type opplysninger», som det står i merknadene fra flertallet – som inngår, burde man være i stand til å manne seg opp til å slå det fast her og nå. 




I likhet med representanten Ballo er jeg overrasket over – dette er først og fremst en kommentar til representanten Bøhlers innlegg i denne debatten, men også til en del av de innlegg som ble holdt i Odelstinget under behandlingen av Ot.prp. nr. 51 – at man sier at de innspill som kommer fra statens egne faglige organer, Datatilsynet, Helsetilsynet og Helsedirektoratet, gjør inntrykk. Det var det uttrykket statsråden selv brukte. Samtidig finnes det ikke et spor i proposisjonen av at disse tunge uttalelsene har hatt noen som helt innflytelse på noe punkt. Jeg må i så tilfelle be om å få vite på hvilket punkt man har tatt hensyn til og lagt vekt på de innvendingene som tilsynsorganene og fagorganene har kommet med. 




I stedet har man opplevd at mange representanter har gått langt i å sette dette til side, nærmest med en påstand om at Helsetilsynet ikke vet hva de snakker om, og Datatilsynet vet i hvert fall ikke hva de snakker om. Hvis det er tilfellet, burde det være et ansvar å sørge for at fagorganene blir mer kompetente – hvis de har så lite kunnskap om den virkeligheten de uttaler seg om. 




Det er grunn til å uttrykke bekymring over at såpass prinsipielle og tunge innvendinger, også fra sentrale pasientorganisasjoner, ikke medfører at det skjer innstramninger eller forandringer på noe punkt. Den eneste innstramning som har skjedd i denne prosessen, er den som skjedde i Stortinget. 




 Eg tolkar statsråden slik – av hans svar til meg no i replikkordskiftet og av det han sa i debatten sist onsdag – at han samla sett er positiv til elektroniske kjernejournalar. Han gav også uttrykk for her i dag at han no vil prøve ut dette regionalt. Det tolkar eg slik at han prinsipielt er einig i at kjernejournal er vegen å gå framover. Det er eg veldig glad for. 




Derimot blir eg overraska dersom statsråden er einig i at det berre er avgrensa opplysningar, livsnødvendige opplysningar, som skal leggjast til grunn, altså opplysningar om blodtype, allergiar, om ein er blødar, osv. – lat oss seie ti forskjellige opplysningar. Viss det er dei opplysningane som vi meiner skal liggje i ein kjernejournal, altså dei livsnødvendige, som også ligg til grunn i Ot.prp. nr. 51 – eg oppfatta nesten statsråden slik – er ingenting betre enn det sett frå Venstre sitt synspunkt. I så fall er det jo ei rein skinnusemje, og det må vi få bringa ut av verda. 




Elles har eg berre lyst til å nemne eit lite eksempel. Ein av dei som var med i Personvernkommisjonen sitt arbeid, eit namngitt pasientombod, gikk ut i VG 23. mars i år og fortalte at ho hadde gått inn i sin eigen journal for å sjekke ut korleis den verkelege verda er. Og kva finn ho? Jo, ho finn at nokon har snoka. Alle har ein pasientjournal, og viss det er nokon som har snoka i han, er det ikkje slik at det blir gitt melding om det til den det gjeld. Det er heilt tilfeldig om ein får vite om det. Då er iallfall skaden skjedd. Det er slike forhold vi må verne oss mot. Det er heilt urimeleg at slike ting kan gå føre seg. Jo fleire opplysningar ein samlar, jo større er risikoen for at noko uheiderleg skjer. 




 Jeg vil bare kommentere et par ting i debatten – for det første påstanden fra representanten Ludvigsen om at jeg gikk inn for en uendelig liste med helseregistre. Jeg nevnte for det første et register for hjerte- og karsykdommer, noe alle de andre skandinaviske landene har. Dette er den største sykdomsgruppen i Norge. Vi er urolige for de store kvalitetsforskjellene som er når det gjelder behandlingen av den pasientgruppen. Det er all grunn til å få en bedre oversikt over hvordan hjerte- og karpasienter behandles i Norge. Pasientorganisasjoner som LHL, Diabetesforbundet og Nasjonalforeningen for folkehelsen jobber aktivt for å få dette registeret fram. Man har etterlyst tidligere her i debatten at man bør høre på pasientorganisasjonene. Det burde man gjøre også i dette tilfellet. 




Jeg nevnte to andre registre som jeg mener man bør se på. Det gjelder et register for nevrologiske sykdommer – altså behandling av pasienter med Parkinsons sykdom, ALS, Alzheimer og MS – hvor det er et stort behov for å se om vi har god nok kvalitet på behandlingen i Norge, for å få en bedre oversikt over hvordan disse pasientene behandles, slik at man kan gjøre de forbedringene som Stortinget helt sikkert ønsker. Det tredje jeg nevnte, var behandling av pasienter med muskel- og skjelettlidelser. 




Så jeg har ikke nevnt en uendelig liste. Jeg har nevnt noen spesifikke områder med svært store pasientgrupper. 




Når det gjelder spørsmålet om hvordan personvernet og kvaliteten ved disse registrene skal sikres, satte statsråden i gang et prosjekt i 2008 for å gjennomgå kvaliteten, personvernet og praksisen i de ulike pasientregistrene. Når Stortinget så skal behandle nye registre, får vi ta standpunkt til hva slags regelverk vi skal ha på de områdene som er tatt opp her i dag, i det enkelte tilfellet. 




Det er klart at det er viktig å se på hvorfor f.eks. Kreftregisteret har kunnet få de resultatene som representanten Ludvigsen ikke vil forholde seg til. Når han sier i representantforslaget at Kreftregisteret ikke redder liv, at det ikke brukes i forbindelse med medisinsk behandling, viser jeg til gjennomgangen av pasienter med tykktarms- og endetarmskreft, hvor anslagsvis 200 flere pasienter reddes i året på grunn av Kreftregisteret, som har vært personidentifiserbart, slik at man har kunnet gå igjennom behandlingsforløpet. Man forholder seg ikke til den typen argumenter. Jeg skulle ønske at vi også gjorde det, og at vi kunne jobbe mer sammen om disse problemstillingene – bedre pasientbehandling, bedre personvern. 




Det er sagt at vi ikke hører på høringsinstanser osv. Både personvern i forhold til aktivt informert samtykke og lovfesting av dette med pasientens innsyn i logg var to viktige forsterkninger som det ble gjort vedtak om her i Stortinget i forrige uke, og som bl.a. bygde på påpekinger fra Helsetilsynet. 




Vi skal høre på hverandre i denne debatten. Jeg skulle ønske vi kunne unngå svartmalingen og prøve å ivareta både pasientbehandlingen og personvernet. 




 Jeg har bare noen kommentarer. Jeg vil forsøke å svare på noen spørsmål som er stilt til meg i løpet av debatten. 




Først til representanten Lønning om samtykkebasering: Det som Odelstinget vedtok den 10. juni, var at dersom det skal gis tilgang på tvers med hensyn til opplysninger som ligger i en pasientjournal, må det være samtykkebasert. Det samme prinsippet mener jeg må gjelde for en framtidig kjernejournal. Dersom det gis tilgang på tvers i den kjernejournalen, må det etter min mening samtykkebaseres for å få en helhet og en logisk sammenheng i lovverket. Det mener jeg er helt tilsvarende det resonnementet som komiteen hadde omkring det å innføre samtykkebasering når det gjelder tilgang på tvers. 




Så noen ord til representanten Ludvigsen. Det som er tenkingen bak tilgang på tvers, er at de opplysningene i journalen som skal gjøres tilgjengelige på tvers, skal være de helseopplysningene som er nødvendige for at pasienten skal gis rett behandling på det stedet man kommer til. Det er de viktigste opplysningene om pasienten, f.eks. intoleranse overfor ulike narkosestoffer. Jeg mener at det er veldig mye av den samme tenkingen som ligger i tenkingen rundt kjernejournal. Derfor er jeg 

for

 tilgang på tvers, men jeg er også 

for

 at vi nå prøver ut kjernejournal – i første omgang i en regional kontekst. 




Så til representanten Ballo. Jeg har ikke sagt – verken nå eller forrige gang – at jeg kjente til rapporten fra Datatilsynet, som ifølge Ballo kom den 8. juni, men jeg hørte Ballo referere fra rapporten i replikken til meg. I det som han refererte, ble det fra Datatilsynet bekreftet et regelverk, men at utfordringen er å etterleve det regelverket. I så måte, dessverre, bekrefter rapporten av 8. juni det som andre rapporter fra Datatilsynet som jeg har lest, også er inne på, at vi ikke må hvile et sekund i arbeidet med å sørge for at det regelverket som etableres, blir etterlevd. Og det er jeg svært opptatt av i min dialog med de regionale helseforetakene. Derfor vil det også være slik at når vi mottar den rapporten fra Datatilsynet som jeg 

tror

 vi ikke har mottatt ennå, vil vi lese den veldig nøye og følge den opp overfor Oslo universitetssykehus, for regelverket 

skal

 etterleves. 




 I likhet med representanten Ludvigsen vil jeg knytte en kommentar til det som statsråden sier i dag, at det kun er kjerneopplysninger som skal gjøres tilgjengelig på tvers, i likhet med det som ligger i representantforslaget fra Venstre. Da synes jeg det er rart at verken Datatilsynet, Legeforeningen, Helsetilsynet eller jeg selv har oppfattet det slik, og at det ikke går an å lese ut av odelstingsproposisjonen den klarhet som jeg synes statsråden uttaler seg med her i dag om dette. Så er det jo slik at vi har heller ikke de nødvendige elektroniske løsninger på plass. 




Så til representanten Bøhler, som i likhet med mange av oss andre vil ha flere helseregistre. Men hva i all verden er det som gjør at disse ikke skal være personidentifiserbare? Jeg vet at representanten Bøhler har en klokkertro på og er veldig opptatt av IKT-løsninger. Hva er det som gjør at han ikke tror at vi i Norge anno 2009 – kanskje neste år og året etter, men i hvert fall ikke nå – kan klare å lage dette, uten at det nødvendigvis skal være identifiserbart? Det forstår jeg ikke. Det skulle vi veldig gjerne hatt et svar fra Bøhler på. 




 Den reglementsmessige tiden for formiddagens møte er straks omme. Siden det bare er én times pause, vil presidenten foreslå at møtet heves, og at nytt møte settes kl. 17. – Det anses vedtatt.







Behandlingen av sak nr.

12 fortsatte på kveldsmøtet





                    
                    
                    

 Etter ønske fra helse- og omsorgskomiteen vil presidenten foreslå at taletiden
                  begrenses til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Først vil jeg gi honnør til forslagsstillerne for at de tar
                  opp et viktig tema som berører mange enkeltpersoner og familier hver eneste dag.
                  Forlagsstillerne reiser mange enkeltforslag som de har gått veldig grundig inn i,
                  og den sentrale problemstillingen som har blitt reist, vil være viktig i det
                  videre arbeidet med en helhetlig politikk på rusfeltet i framtiden. 

En kunne selvsagt gått inn på enkelte av disse forslagene og sluttet seg til dem,
                  men jeg mener at det samlet sett blir vanskelig å gi sin tilslutning på ulike
                  områder på dette tidspunktet, uten å ta høyde for helheten og de planene som
                  allerede er iverksatt av Regjeringen. 

Som saksordfører vil jeg vise til at Regjeringen har lagt fram en helhetlig plan
                  for rusfeltet med tiltak innen forebygging, behandling, rehabilitering samt
                  satsing på forskning og kompetanse. Denne opptrappingsplanen danner rammene for
                  Regjeringens politikk på området, og rusfeltet er styrket med over 700 mill. kr i
                  inneværende periode. Iverksetting og gjennomføring av opptrappingsplanen vil ta
                  tid. Målet er at alle tiltakene skal være gjennomført eller igangsatt innen 2010. 

Vi har merket oss statsrådens svar til forslagsstillerne om at denne planen skal
                  avløses av en ny plan, en langsiktig strategi som ser helhetlig på utfordringene
                  innen rusfeltet. Det vil være viktig i det videre arbeidet med oppfølgingen av
                  opptrappingsplanen at den nye strategien har bred og god involvering av alle
                  berørte parter, herunder brukere, pårørende, frivillige aktører, fastleger,
                  helseforetak, kommuner og private aktører innenfor området. 

Jeg vil berømme Regjeringen for å ha gjort mye på feltet og økt bevilgningene i
                  denne perioden, men mener at det fortsatt er store utfordringer knyttet til
                  rusfeltet når det gjelder å få etablert et mer helhetlig og bedre tilbud til alle
                  som trenger hjelp, enn det vi har i dag, og også raskere enn det vi ser på mange
                  områder. 

Jeg har merket meg at etter at opptrappingsplanen ble lagt fram høsten 2007 med
                  147 nye tiltak, viser Helsedirektoratets statusrapport for 2008 at 74 pst. av
                  tiltakene i planen allerede er påbegynt. 

Gjennom opptrappingsplanen skal det rusforebyggende arbeidet styrkes, og brukerne
                  skal gis økt innflytelse, og pårørende, herunder barn og søsken av
                  rusmiddelavhengige, skal ivaretas på en bedre måte. Vi er fornøyd med at
                  verdigrunnlaget for planen er at hele rusfeltet skal ses i sammenheng og forankres
                  i Regjeringens helhetlige politikk, hvor de gode tjenestene og brukerne skal stå i
                  sentrum. 

Flertallet i komiteen forundrer seg litt over det forslaget som er reist, og at
                  man ikke omtaler forebygging på en enda bedre måte enn det man gjør i det man har
                  skrevet. Det som er viktig i forbindelse med ruspolitikken, er å ha en restriktiv
                  alkohol- og ruspolitikk, som bl.a. føres i Norge og mange andre land. Dersom ikke
                  dette danner grunnlaget for politikken på det området, er det vanskelig å se
                  forslagene som helhetlige. 

Vi vil også vise til at en samlet komité i budsjettinnstillingen for 2009 bad
                  Regjeringen legge opp til en strategisk satsing på tiltak for rusmiddelavhengige
                  også etter 2010. Komiteen var omforent om at det etter planperioden ville være
                  behov for en videre satsing innenfor rusomsorgen, på tross av at regjeringen
                  Stoltenberg har styrket rusfeltet med ytterligere 307 mill. kr for 2009. Derfor
                  mener vi at regjeringen Stoltenberg må få mer tid til å følge opp
                  anmodningsvedtaket i samsvar med komiteens innstilling og Stortingets vedtak. 

 La meg først slå fast det vi alle bør være enige om: Rusmisbrukere har vært en
                  forsømt gruppe i Norge i mange år, og rusomsorgen i Norge har behov for nye
                  tanker, nye grep og nye løsninger. 

Undertegnede har registrert at politikere fra flere partier – om ikke samtlige –
                  har vært ute og påpekt behovet for en mer verdig og helhetlig rusomsorg. Det er
                  derfor med overraskelse og undring at jeg registrerer at ingen av
                  Fremskrittspartiets 55 forslag som fremmes i salen i dag, får tilslutning fra ett
                  eneste av de andre partiene. I tillegg registrerer jeg at det ikke kommer ett
                  eneste forslag til forbedring av rusomsorgen fra de andre partiene. Med respekt å
                  melde – også for mitt eget kollegium i helse- og omsorgskomiteen: Det virker som
                  om kreftene er blitt brukt til å diskutere kjernejournal og pasientvern og lover.
                  Ingen ønsker å gå inn på situasjonen til dem som har et rusproblem. Det er trist,
                  og det er meget respektløst overfor misbrukerne. Er det bare i media man mener noe
                  om behovet for en bedre rusomsorg? Det er åpenbart ikke de andre partienes ståsted
                  at noe bør gjøres når saken nå ligger til behandling i Stortinget. 

Fremskrittspartiet skisserer i denne omfattende saken svært mange
                  problemstillinger og forslag til løsninger. Alt, fra tiltak knyttet til
                  forebygging, hverdagsalkoholisme, rusinstitusjoner, ettervern, LAR-behandling og
                  sosiale rammer, er omtalt. Dessverre er det ingen som går inn på ett eneste
                  forslag. 

Fremskrittspartiets rusplan har vært på høring i over 50 organisasjoner og
                  institusjoner. Et overveldende flertall av disse er positive til den helhetlige
                  tilnærmingen som ligger i planen. Aktører som normalt sett har inntatt ulike
                  standpunkter i rusomsorgsdebatten, enes om mange av forslagene som i dag fremmes.
                  Det er derfor grunn til å hevde at dette representantforslaget har skissert
                  løsninger som mange kan slutte seg til. Dessverre ser det ikke ut til at noen av
                  partiene slutter seg til det. Eller kan det være at de er overarbeidet av
                  komitéarbeid? 

Det er overraskende at partier som sier de får en bedre utnyttelse ved private og
                  ideelle rusinstitusjoner, ikke støtter vårt forslag i dag. Det er over 4 300
                  rusmisbrukere som står i kø, og problemet er økende, uavhengig av om den sittende
                  regjering har bevilget mer midler. Samtidig vet vi også at det finnes ledig
                  kapasitet og ledige senger hos Frelsesarmeen, Vangseter og en rekke andre
                  institusjoner. 

Jeg har hørt en rekke politikere snakke om viktigheten av R-en i LAR-behandlingen,
                  ikke minst om behovet for ettervern fra dag én. Man har mulighet til å gå inn for
                  dette i dag, men dessverre ønsker man ikke å forholde seg til forslaget i det hele
                  tatt. 

I denne innstillingen fremmes forslag om en rekke tiltak som sørger for at
                  problemer knyttet til hverdagsrus, i all hovedsak alkoholisme, blir møtt med nye
                  virkemidler. Det er et problem at det i dag er for lav kompetanse i
                  primærhelsetjenesten, skolehelsetjenesten og barnevernet knyttet til disse
                  problemene. Det er derfor nødvendig, slik vi ser det, å gripe fatt i disse
                  problemene på en ny måte. Dette trodde jeg oppriktig talt var noe som flere av
                  partiene var enige i. Hvorfor man da velger å stemme imot forslagene, uten selv å
                  fremme forslag om andre tiltak, blir på mange måter en politisk umulighet. 

Denne saken dreier seg om verdighet og omsorg. Denne saken dreier seg kort og godt
                  om hvordan vi som samfunn skal ta vare på dem som sitter nederst ved bordet. Dette
                  dreier seg om mange tusen pårørende, som hver dag lever i engstelse for sine kjære
                  som har havnet på kjøret. Burde ikke vi, som er landets høye organ, ta dette med
                  noe større alvor? 

Jeg fremmer herved Fremskrittspartiets forslag i saken. 

 Representanten Jan-Henrik Fredriksen har tatt opp de forslag han refererte til.
               

 Jeg vil også gi honnør til forslagstillerne for at de tar opp dette temaet, og for
                  at de har gått så grundig inn i de sentrale problemstillingene på rusfeltet. I
                  likhet med det de andre partiene har signalisert, kunne Høyre enkeltvis ha sluttet
                  seg til noen av forslagene, men vi mener at det samlet sett er vanskelig å gi vår
                  tilslutning til de ulike områdene nå, uten å ta stilling til helheten og de planer
                  som faktisk er iverksatt. Men jeg oppfatter at det er bred enighet i Stortinget om
                  at vi ønsker å forbedre rusomsorgen, selv om jeg også mener at Regjeringen har
                  sviktet de rusavhengige i de årene de har hatt regjeringsmakt. 

Jeg må også si at representanten Fredriksen må ha vært ganske fraværende hvis han
                  ikke har registrert det engasjementet som har vært for ruspolitikk disse årene. 

Antallet mennesker som rammes av rusproblemer, er svært mange – og når vi regner
                  med alle foreldre, barn, venner og arbeidskolleger til dem som har et rusproblem,
                  blir det ganske mange. Rusproblemer angår oss alle som medmennesker. 

For Høyres del er et bedre tilbud til rusavhengige og deres familier på toppen av
                  vår prioriteringsliste, sammen med psykisk helsevern. Begrunnelsen er enkel – det
                  er disse pasientene som trenger det mest. Målet er at mennesker med psykiske
                  lidelser og rusproblemer skal oppleve at de får et tilbud fra verdens beste helse-
                  og omsorgstjeneste. 

Samarbeidsregjeringen sørget for å doble antall plasser i legemiddelassistert
                  rehabilitering. Vi utvidet tilbudet om lavterskel helsetjenester fra tilbud i åtte
                  kommuner i 2001 til 38 kommuner i 2005. Bevilgningene til spesialisert,
                  tverrfaglig behandling i helseforetakenes regi ble styrket, og det ble også
                  etablert en egen tilskuddsordning for kommunale oppfølgingstiltak. Så det har
                  skjedd en del også i de siste årene. 

Selv om det har vært en uttalt politisk målsetting å styrke tilbudet til
                  rusavhengige og psykisk syke, er realiteten den at det har vært den somatiske
                  helsetjenesten som klart har økt mest de siste årene. Det var Høyres helseminister
                  Ansgar Gabrielsen som instruerte de regionale helseforetakene om at veksten i
                  rusbehandling og psykisk helsevern skulle være sterkere enn i somatikken i 2005.
                  Og for første gang i historien ser vi at dette ble en realitet, noe jeg har
                  registrert at Stoltenberg-regjeringen har fulgt opp. 

Vi er ikke i mål. Vi mener, i likhet med de andre partiene, at en nasjonal
                  forpliktende opptrappingsplan på dette området er helt nødvendig. Tiltakene i
                  planen bør omfatte en styrking av forebyggings- og omsorgstiltakene, i tillegg til
                  et bedre behandlingstilbud. Forebyggingstiltakene må bli mer målrettede, særlig
                  overfor barn og unge som lever i familier som preges av rusproblemer og psykiske
                  lidelser. Lavterskel helse- og omsorgstiltak må styrkes, slik at også personer som
                  lever med rusavhengighet, kan få dekket grunnleggende behov for et hjem, et måltid
                  og nødvendig helsehjelp. 

En opptrappingsplan for rusfeltet må sikre et balansert tilbud av
                  legemiddelassistert rehabilitering og medikamentfrie behandlingstilbud. Selv om vi
                  fortsatt har behov for flere plasser i LAR, er det avgjørende at vi nå sikrer
                  oppfølging av pasienter i disse tiltakene. Den kommunale sosialtjenesten spiller
                  en nøkkelrolle i dette arbeidet, og må ha tilstrekkelige ressurser til å følge opp
                  brukerne med hensyn til sysselsetting, bolig og støttetiltak. Dessuten er det
                  viktig å huske på at metadon og Subutex er alvorlig avhengighetsskapende
                  preparater. Medikamentfrie behandlingstilbud bør derfor være førstevalget for de
                  fleste pasienter. Det kan imidlertid se ut som om noen er i ferd med å gå fra den
                  ene grøften til den andre – fra en holdning om at metadon er bannlyst, til en
                  holdning om at dette er den eneste løsningen. Det som verre er, er
                  helseministerens vurdering av heroinassistert rusbehandling. 

Avslutningsvis vil jeg understreke at alle i denne salen må ha ydmykhet i forhold
                  til de spørsmålene vi nå diskuterer. Ruspolitikk inneholder mange dilemmaer, men
                  først og fremst skal vi strekke ut en hånd til dem som har rusproblemer, og til
                  deres familier – ikke støte ut, straffe eller fordømme. 

 Det er spennende at Fremskrittspartiet initierer denne debatten i dag. 

Dokumentet om ruspolitikk som vi behandler, består av nærmere 50 sider. Likevel
                  står det, etter hva jeg kan se, lite eller ingenting om sammenhengen mellom
                  tilgjengelighet til rusmidler, forbruk og skader. Øker tilgjengeligheten, øker
                  forbruket. Øker forbruket, øker skadene. Måter å hindre tilgjengelighet på er
                  høyere pris og begrenset tilgang til alkohol og narkotika. Dersom dette fjernes,
                  vil forbruket øke. Det vil føre til flere skader og dødsfall, og dette vet vi er
                  dokumentert. 

Når Fremskrittspartiet vil liberalisere den norske alkohollovgivningen ved f.eks.
                  å gjøre vin tilgjengelig i butikker, senke avgiftene og utvide skjenketidene, vil
                  det medføre økt forbruk og økt skadeomfang. Skadene rammer ikke bare den som
                  misbruker, men også andre uskyldige: barn som vokser opp med rusavhengige
                  foreldre, og folk ute på byen som blir utsatt for blind vold. En slik politikk
                  gjør det etter min mening vanskelig å se representantforslaget som helhetlig. 

Når vi først behandler en sak om alkoholpolitikk og alkoholspørsmål, vil jeg bare
                  som et apropos nevne en helt ny organisasjon som er startet opp i disse dager, som
                  heter BAR – Barn av rusmisbrukere. Det er en veldig spennende organisasjon, og de
                  jobber med følgende formål: 

De skal ivareta barneperspektivet i forhold til erfaringer som barn av
                        foreldre med rusmisbruk har. 

De skal synliggjøre mennesket og barnet bak rusmisbrukerfasaden – de
                        ressursene og mulighetene som ligger der. 

De skal styrke rettighetene til barn av rusmisbrukere. 

De skal synliggjøre barn av rusmisbrukere som en ressurs. 

De skal jobbe mot endringer i lovverket som gjør rusmidler mer
                        tilgjengelige. 

Det er jo nettopp dette som er så viktig, at vi også har med den biten av
                  alkoholpolitikken når vi diskuterer tiltak. 

Rus skal ikke, og må ikke, være en del av barns hverdag. Det nytter etter min
                  mening ikke bare å reparere skader og ikke være villig til å se på
                  alkohollovgivningen som nettopp kan bidra til å beskytte barna bedre. 

Representanten Fredriksen sa fra talerstolen i stad at mange organisasjoner – jeg
                  tror han nevnte tallet 40 – hadde vært en slags høringsinstans, og de var svært
                  enig i forslagene. Det kjenner ikke komiteen til. Personlig har jeg fått tilsendt
                  to høringsbrev, og i ett av disse stilles det i alle fall en del spørsmål til
                  flere av forslagene. Det er jo så! 

Likevel vil jeg si at det er mange av disse forslagene som i seg selv er gode, og
                  som Kristelig Folkeparti godt kunne vært med på. Bakgrunnen for at vi ikke er med,
                  er altså at vi ikke føler at det her er en helhetlig plan. I tillegg er vi enige i
                  de argumentene som er framført både fra saksordføreren og fra representanten
                  Sjøli, og vi slutter oss til det. 

 Disse forslagene ble fremmet etter at vi hadde hatt en opphetet, følelsesladet og
                  veldig engasjert debatt om norsk ruspolitikk – om vi gjorde ting godt nok, og om
                  vi gav riktig hjelp til rusmisbrukere. I det representantforslaget vi behandler,
                  er det mange gode tiltak der en fokuserer bredt. Grunnen til at vi i Senterpartiet
                  ikke stemmer for flere av enkeltforslagene her, er ikke at vi er imot forslagene,
                  men at det nå er blitt lagt fram en helhetlig plan for å se på arbeidet på
                  rusfeltet. 

Stoltenberg-utvalget, som ble satt ned i vinter, har de tyngste brukerne i fokus,
                  men de har selv gitt uttrykk for at de ønsker å fokusere på hele kjeden.
                  Stoltenberg-utvalget er bredt sammensatt og skal legge fram sin rapport i februar
                  neste år. Vårt håp er at de anbefalingene utvalget kommer med, skal gi et godt
                  grunnlag for å utforme en mer målrettet politikk for hele feltet. Vi er alle enige
                  om at det trengs. Selv om det har vært en kraftig opptrapping av rusomsorgen, ser
                  man dessverre også med det blotte øye at utfordringene er store, og at
                  rekrutteringen til rusmiljøet er altfor høy. 

I debatten om ruspolitikk blir det fort det akutte man diskuterer. Det verker i
                  hjertene når vi ser folk lider. Men det som vi ikke må miste av syne i vårt ønske
                  om å hjelpe dem som har et rusproblem, er at den viktigste jobben vi gjør på sikt,
                  er å satse på forebygging. Heldigvis er ikke rusmisbrukerne glemt. I budsjettet i
                  fjor gav et stort og bredt flertall i komiteen, på tvers av tradisjonelle
                  skillelinjer, uttrykk for at de ønsket en ny opptrappingsplan. I løpet av vinteren
                  har det kommet på plass 50 mill. kr til rusakutt i Oslo gjennom krisepakken i
                  januar. Senere i vinter kom det på plass 60 mill. kr til Kirkens Bymisjon i
                  strakstiltak. Det er åpenbart at vi må gi mer hjelp og bedre hjelp. Vi kommer ikke
                  unna å øke bevilgningene mye, men ukritisk å pøse på med mer penger er ikke
                  løsningen. Vi må satse på det som virker, og det er og vil være et bredt spekter
                  av tiltak. Flere av tiltakene i Fremskrittspartiets forslag er tiltak vi kan være
                  enige om, og som jeg tror vil bli spilt inn i arbeidet til Stoltenberg-utvalget av
                  partiets representant Carl I. Hagen. 

Det er enkeltmennesker vi snakker om, og alle enkeltmennesker, hvert eneste ett,
                  er jo samfunnets viktigste ressurs, samfunnets formue. Vi må greie å tenke
                  forebygging for å redusere antallet som får rusproblemer. Og så må vi ikke glemme
                  at når det gjelder selv den tyngste rusmisbruker, må vi ikke gi opp håpet om at
                  han kan bli rusfri. 

En god og trygg start for ungene i familien, i barnehagen og i skolen er
                  avgjørende for at alle kan bli myndige og trygge mennesker. Senterpartiet har
                  sterk tro på det myndige mennesket som tenker selv og tar vare på seg og sine, og
                  som vil bidra i det sikkerhetsnettet som trengs for å hjelpe dem som faller
                  igjennom. Jeg tror ikke samfunnet noen gang vil greie å bevilge nok til politi,
                  sykehus, omsorgspersonell, rusbehandling dersom vi ikke satser mer på å bygge en
                  solid grunnmur av myndige folk med holdninger som går på at alle har ansvar for
                  egen helse, og at naboen og klassekameraten har det bra. 

Det som har varmet mest i det året jeg har sittet i helsekomiteen, er møtet med
                  alle enkeltmenneskene, de brennende sjeler som ønsker å hjelpe medmennesker. Jeg
                  har stor tro på de frivillige organisasjonene, og troen har blitt styrket etter at
                  jeg har besøkt Gatehospitalet, som Frelsesarmeen driver, Møtestedet til Kirkens
                  Bymisjon, folk i =Oslo, og sett i min egen hjemby, Hamar, hvordan Kirkens
                  sosialtjeneste hjelper folk som er kommet litt på utsiden av det daglige
                  samfunnsliv. Disse organisasjonene gjør en enorm jobb på hvert sitt unike vis. Det
                  å støtte opp under de ideelle virksomhetene er svært viktig. De kjenner folk som
                  har problemer, og vet i mange sammenhenger også hva som virker. 

Hvis jeg kort skal oppsummere hva jeg mener er den største utfordringen på
                  rusfeltet, så er det for det første målrettet forebygging – færre må inn i
                  rusmiljøet – og for det andre at de som kommer inn i rusmiljøet, må ha trygghet
                  for en bolig, trygghet for et hjem. Dem av oss som har vært inne i et hospits en
                  del ganger, vet at det ikke er noen varig løsning. Vi må få bukt med
                  behandlingskøen. En må få behandling når en er motivert, og ikke stå i kø over
                  lang tid. Vi må få ned antallet overdosedødsfall. Der er rusakutten et viktig
                  virkemiddel. Vi må fylle r-en med innhold, så det blir rehabilitering, ikke bare
                  legemidler. Men det som gir meg håp, er at nå har vi satt ned et bredt utvalg, det
                  er bred enighet i komiteen, og det er bred enighet i Stortinget om å satse og
                  tenke nytt, så jeg tror vi kan få mange spennende debatter på dette feltet
                  framover. 

 Dette er jo ein viktig debatt. Venstre er oppteken av at dei som treng det mest,
                  har høg prioritet og får hjelp til å leve verdige liv. 

Venstre har ved fleire høve i denne perioden invitert Stortinget til å drøfte
                  situasjonen for rusmisbrukarar, m.a. hugsar eg at vi hadde ein
                  interpellasjonsdebatt i 2007, og vi fremja også eit representantforslag i mars
                  2008. Som det er sagt, andre parti har også teke liknande initiativ i løpet av
                  denne stortingsperioden når rusomsorg har vorte drøfta her i salen. 

Eg sluttar meg iallfall heilt til det som representanten Sjøli sa, at vi har vore
                  opptekne av dette både i enkeltdebattar her i Stortinget og også i samband med dei
                  årlege budsjetta. Så eg vil avvise at vi ikkje er opptekne av dette, men det vi må
                  erkjenne, er at det ikkje er nokre enkle løysingar. Eg trur at det kanskje er
                  vanskelegare å møte dei utfordringane vi har innanfor rusomsorgen, enn det er på
                  mange andre område. Da må vi utvikle og betre dei tradisjonelle løysingane. Vi må
                  ikkje gje på båten det som fungerer. Men Venstre er òg oppteken av – som nokon
                  allereie har sagt her – nye løysingar, vi må vere villige til å prøve nye
                  løysingar. Venstre har vore positiv til – og vi støttar – f.eks. det å gjere
                  sprøyteromsordningane permanente, fordi vi meiner det er viktig sett i ein
                  nasjonal samanheng. Eg hugsar at eg i den debatten også nemnde at vi må gjere
                  kommunepolitikarar ansvarlege for eigne innbyggjarar i eigen kommune – det synest
                  eg, som sjølv kjem frå ein liten plass, er veldig viktig – slik at ein ikkje berre
                  ser ryggen på dei når dei set seg på bussen eller toget og reiser til storbyen. Eg
                  kjenner mange eksempel på det lokale sosiale tilbodet – hadde eg nær sagt – ein
                  har på ein måte vore litt fornøgd når eit problem blei borte. Det er trist og
                  tragisk, men sånn er det nok, dessverre. 

Vi har også foreslått at fastlegen si rolle overfor misbrukarar må bli styrkt. Dei
                  må få skrive ut medikament. Venstre er også positiv til eit prøveprosjekt med
                  heroin på resept, tilnærma ein modell frå land som Sveits. Når vi er det, er det
                  fordi vi ser at her er det så mange – som Trygve Slagsvold Vedum sa, og som eg er
                  heilt einig i – enkeltindivid. Det er jo det vi snakkar om. Vi må ha eit variert
                  tilbod. Men vi må ikkje berre ha eit medisinsk tilbod, noko også andre har vore
                  inne på, for det er ikkje nok. Vi må ha eit tilbod om bustad, vi må ha eit tilbod
                  om arbeid, og vi må ha sosial oppfølging. Så er det naturlegvis slik at
                  førebygging også er ein del av det, men for dei som har kome litt skeivt ut, er
                  det heilt avgjerande at ein har dette totale ettervernstilbodet – bustad, arbeid
                  og sosial oppfølging. Der trur eg ikkje vi har vore flinke nok. Vi har ikkje vore
                  flinke på dei andre områda heller. 

Eg trur berre eg vil seie at med den konsensusen som er i denne salen, er det litt
                  trist at vi ikkje i fellesskap har klart å kome litt lenger. Men eg ønskjer i alle
                  fall å støtte alle gode initiativ, også nye initiativ. 

 La meg også starte med å berømme representantene Jensen, Nesvik, Ellingsen og
                  Eriksson for å ha gjort en god og grundig jobb med dette representantforslaget,
                  selv om jeg også mener at representanten Dåvøy har veldig mange gode poeng i sitt
                  innlegg. 

Opptrappingsplanen for rusfeltet ble lagt fram høsten 2007. Opptrappingsplanen
                  danner rammene for Regjeringens politikk på området. Satsingene på rusfeltet må
                  ses i sammenheng med bl.a. innsatsen for å forebygge fattigdom og innsatsen i
                  boligpolitikken og på området psykisk helse. 

Planen har 147 tiltak innen forebygging, behandling, rehabilitering, forskning og
                  kompetansebygging på rusfeltet. Gjennom opptrappingsplanen styrker Regjeringen det
                  rusforebyggende arbeidet, brukerne gis økt innflytelse, og barn og søsken og andre
                  pårørende skal ivaretas bedre. Regjeringen er opptatt av at tilbudet til
                  rusmiddelavhengige skal være en del av det samlede tilbudet i helse- og
                  sosialtjenesten, selv om det på enkelte områder vil være behov for særskilte
                  tiltak. 

De fleste tiltakene i opptrappingsplanen for rusfeltet er igangsatt, 74 pst.
                  ifølge Helsedirektoratets årlige statusrapport for denne planen. Målet er at alle
                  tiltakene skal være gjennomført eller i alle fall igangsatt innen 2010. 

Det er fortsatt mye som gjenstår på rusfeltet, men jeg vil understreke at vi er
                  godt i gang. De årlige bevilgningene til rusfeltet er styrket med mer enn 700
                  mill. kr siden Regjeringen tiltrådte. I tillegg er kommunene og sykehusene
                  betydelig styrket. 

Men jeg er enig med forslagsstillerne i at situasjonen knyttet til rusomsorgen i
                  Norge fortsatt ikke er tilfredsstillende. Jeg har jo spissformulert dette som
                  «svikt i alle ledd». Jeg er opptatt av å møte utfordringene gjennom et systematisk
                  arbeid for å finne fram til hvor det svikter, hvorfor det svikter og hva vi kan
                  gjøre med det. Jeg er sikker på at noen av forslagsstillernes 55 punkter
                  inneholder noe av svaret. 

Det er nødvendig å bygge videre på erfaringene fra opptrappingsplanen. Mange av
                  tiltakene evalueres uavhengig av hverandre, og jeg vil sørge for en samlet
                  gjennomgang av erfaringene med planen. Samtidig er det viktig å ta med erfaringer
                  fra andre lands ruspolitikk. 

Opptrappingsplanen må avløses av en ny, langsiktig strategi som ser helhetlig på
                  utfordringene på feltet. For å få til en god strategi vil jeg legge vekt på en
                  grundig prosess med bred involvering av alle berørte parter, både brukere,
                  pårørende, frivillige aktører, fastleger, helseforetak, kommuner, private aktører
                  og selvfølgelig Stortinget. 

Jeg har tidligere uttalt at jeg er helt trygg på at det er tverrpolitisk enighet
                  om at vi fortsatt skal satse på rusfeltet i årene framover, også etter at
                  opptrappingsplanen for rusfeltet går ut i 2010. Det er jeg fortsatt trygg på. 

 Det blir replikkordskifte. 

 Jeg tviler ikke på helseministerens engasjement på feltet. Det har han gitt
                  uttrykk for flere ganger, også at han vil vurdere nye tiltak. To spørsmål til
                  statsråden: 

Spørsmål 1: Vil statsråden nå i hvert fall sørge for å ta med seg de forslagene
                  som Fremskrittspartiet her har fremmet, slik at de kan følge både statsråden og
                  departementet i det videre arbeidet med å få på plass en mer helhetlig og effektiv
                  rusbehandlingskjede? 

Spørsmål 2: Flere har vært inne på problematikken knyttet til forebygging og hvor
                  viktig det er, ikke minst overfor barn og unge. Ungdom Mot Narkotika, som er en
                  svært viktig organisasjon nettopp på det feltet, leverte i fjor sin søknad om
                  støtte for sent. Det gjorde at de mistet statsstøtten og muligheten for å drive
                  videre med sitt forebyggende arbeid. Vil statsråden sørge for at denne
                  organisasjonen nå får en fornyet vurdering, slik at de kan fortsette arbeidet
                  sitt? 

 Til det første spørsmålet er svaret åpenbart ja. Departementet har fått denne
                  planen oversendt fra Fremskrittspartiet for å gi en uttalelse til komiteen i
                  forbindelse med behandlingen, og det er mange som har sagt at dette er et grundig
                  arbeid som er viktig for det videre arbeidet med rusfeltet. Det betyr ikke at vi
                  er enig i alt, men det betyr at det er mange viktige forslag. 

Til det siste spørsmålet: Hvis jeg skal svare ordentlig og skikkelig på det, må
                  jeg få lov å komme tilbake til representanten Nesvik – for hvis jeg skal svare
                  veldig kort på det, tror jeg det vil bli mer avvisende enn imøtekommende. La meg
                  derfor få anledning til å se på saken før jeg svarer. 

 Statsråden sa at det er svikt i alle ledd i tilbudet til rusavhengige. Det er jeg
                  enig i. Det er 4 300 mennesker som venter på rusbehandling. De aller fleste av dem
                  ønsker en rusfri tilværelse. Man kan vel si at Regjeringen har sviktet de
                  rusavhengige, iallfall sier fagfolkene og de rusavhengiges organisasjoner det. 

Ventetiden for rusbehandling har økt betydelig under den rød-grønne regjeringen,
                  samtidig som de har kuttet ut mange behandlingsplasser ifølge tall fra
                  Helsedirektoratet. 

Mitt spørsmål er: Hva tenker statsråden om det? 

 Jeg må ærlig talt innrømme at hvis det skal være noe redelighet i politikken, vil
                  jeg med glede innrømme at vi kunne gjort enda mer. Vi har arbeid å gjøre! Men det
                  er i hvert fall én ting som er sikkert, og det er at vi har gjort mer enn den
                  forrige regjering. Hvis det skal være noen slags helhet i det, må man si: Vel, den
                  forrige regjering gjorde noe, denne regjeringen har bygd det videre og gjort enda
                  mer. Det betyr ikke at vi er i mål. 

Så til spørsmålet om antall behandlingsplasser. Det enkleste man kunne sagt, var
                  at suksess i ruspolitikken handler om hvor mange behandlingsplasser man har, og at
                  man får flest mulig inn i en behandlingsplass. Jeg er minst like opptatt av å si:
                  Hva skjer med de menneskene når de er ferdig med behandlingen? Greier de da å leve
                  livet sitt med sitt rusproblem? Det kan ikke være noen målsetting at flest mulig
                  skal ha rusbehandlingsplasser. Det må være at rusbehandlingen gir effekt. Derfor
                  kan man ikke utelukkende se på antall, men også på kvalitet. Det tror jeg egentlig
                  representanten Sjøli er enig med meg i. 

 Helt enig, statsråd! 

 I likhet med representanten Sjøli er jeg også bekymret over at ventetiden øker
                  spesielt innenfor rusbehandlingen, og at vi har ledig kapasitet i en del
                  rusinstitusjoner som likevel ikke tas i bruk. 

Men spørsmålet mitt gjelder egentlig noe annet. 

Spesielt her i Helse Sør-Øst ser man at behandlingstiden, altså oppholdstiden i
                  institusjoner, er blitt redusert drastisk. Det er bare 15 plasser igjen i dette
                  området hvor man kan være i mer enn ett år. Vi har fått meldinger fra ulike
                  rusorganisasjoner om at nå er også ruspasienter blitt svingdørspasienter. Det jeg
                  lurer på, er om statsråden kunne tenke seg å gjøre en undersøkelse, for det er
                  fryktelig hvis det blir slik at noen ruspasienter går inn og ut – kanskje de
                  telles flere ganger, at samme pasient telles om og om igjen. Da er det meningsløs
                  statistikk som kommer fram. Mitt poeng er det samme som statsrådens – det er hvert
                  enkelt menneske som må telle, om de får hjelp eller ikke. Jeg kunne tenke meg å
                  høre om statsråden kunne svare positivt på om han vil undersøke om dette skjer, og
                  i hvor stor grad. 

 For det første er det viktig å si med hensyn til situasjonen i Helse Sør-Øst at de
                  nå har gjennomført en stor kjøpsrunde, og er nå i ferd med å etablere – jeg tar et
                  forbehold – 60 nye plasser. Jeg mener at det er 60 nye behandlingsplasser i Helse
                  Sør-Øst. Med forbehold mener jeg også å huske at flere av dem er rettet inn mot
                  langtidsbehandling. Det handler om at man prøver å justere tilbudet når man ser at
                  man ikke treffer de behovene som er der. 

Så til det spørsmålet som Dåvøy tar opp: Hva skjer med pasienten? Det er jeg
                  veldig opptatt av. Derfor er det viktig at vi nå, som jeg sa i hovedinnlegget mitt
                  også, evaluerer opptrappingsplanen grundig. Jeg mener også at vi nå har
                  pasientregistertall som kan fortelle oss noe om hvorvidt vi har et problem med
                  svingdørspasienter. Jeg vet vi har hatt det, men målsettingen er at vi skal ha
                  færre. La meg se på det spørsmålet. 

 Replikkordskiftet er over. 

De talere som heretter får ordet, har en taletid på inntil 3 minutter. 

 Representanten Fredriksen lurte på om komiteen var litt overarbeidet ettersom en
                  ikke hadde gått inn i forslagene og ville støtte de enkelte forslagene. Han mente
                  det var svært lite med nye tanker. Det viktigste er vel ikke nye tanker, men de
                  tankene som ennå ikke er tenkt, er kanskje de viktigste for omsorgen i framtiden.
                  Men jeg vil minne om, som jeg sa i mitt innlegg, at det er altså 147 tiltak som er
                  med i denne opptrappingsplanen som Stortinget samler seg rundt, og som nå snart er
                  gjennomført. 

Der vil jeg bare vise til noe av det som allerede er gjennomført: 

Det er etablert rusrådgivere hos fylkesmennene for å bidra til iverksetting og
                  gjennomføring av opptrappingsplanen. 

Det er laget et eget forskningssenter, SERAF. 

Det er laget et nasjonalt kompetansenettverk for å forebygge og behandle problemer
                  hos barn av psykisk syke og/eller rusmiddelavhengige. 

Det er også innført et treårig forsøk med koordinerende tillitspersoner i 30
                  utvalgte kommuner. 

Pasientrettighetsloven er endret med fokus på individuelle behov, kvalitet og
                  innhold framfor rammer og strukturer. 

Det er et kvalifiseringsprogram, og det er boligsatsing. 

Det er etablert rusmestringsenheter. 

Det er foretatt en rettslig regulering av barns rettigheter når foreldre har
                  alvorlig sykdom – innenfor rus, psykiatri eller somatikk. 

Det er videreutdanning i rusproblematikk. 

Det er et eget tiltak for kvinner i Bredtveit fengsel og eget tiltak i Oslo
                  kommune – Gatehospitalet. 

Det er lagt til rette for kombinert forskning og klinisk tjeneste for psykologer
                  og leger innenfor TSB. 

Og det er Ventetidsgarantien for barn og unge. 

I tillegg har statsråden sagt at underveis er helhetlige kommunale
                  rusmiddelpolitiske planer, tiltak mot kahtmisbruk i forbindelse med familietiltak
                  i familier der dette er et problem spesielt, forskrifter om Legemiddelassistert
                  rehabilitering, LAR-retningslinjer, endringer i alkoholloven – bl.a. når det
                  gjelder skjenketider – bedre sammenheng og helhet i behandling og rehabilitering,
                  tidlig intervensjon – 30 prosjekter er i gang – bedre helsehjelp for alvorlig syke
                  rusmisbrukere, de som er vanskelige å nå i dag – bedre registrering og
                  dokumentasjonsordninger, det handler om kvalitet både i behandling og i
                  rehabilitering – og ikke minst styrket tilbud til personer med både rusavhengighet
                  og psykisk sykdom. Så har vi praksiskonsulentordningen pluss langt flere forslag
                  som altså er underveis, og som skal være igangsatt før 2010. 

Når vi får tatt dette litt inn over oss og ser på evalueringen, har Regjeringen
                  sagt at den kommer med en ny plan som skal følge opp dette med nye tiltak. Da tror
                  jeg de forslagene som allerede er fremmet av Fremskrittspartiet, og som statsråden
                  bekrefter, vil være en del av den vurderingen. Derfor vil jo flertallet i denne
                  komiteen fortsatt stå på det som er vedtatt tidligere. 

 Det er jo ikke slik at man begynte med ruspolitikk eller rusbehandling i går, men
                  spørsmålet er om det man driver med, fungerer godt nok. Og der tror jeg man får
                  ulike svar ut fra hvem man snakker med. Når man hører på Asphjell, skulle man tro
                  at man i Norge har en rusomsorg som skinner så det stråler – men det er faktisk
                  ikke tilfellet. Uavhengig av hva vi snakker om, har vi over 4 300 mennesker som
                  står i kø for å få behandling, vi har store samhandlingsutfordringer knyttet til
                  førstelinjetjenesten, spesiallinjetjenesten, og vi har også stor manglende
                  kompetanse når det går på primærhelsetjenesten. Det er det ingen tvil om. Så de
                  utfordringene vi har, er mange. 

Vi ble beskyldt her for at vi ikke har forebyggende politikk. Det har vi, og vi
                  prioriterer det, og nettopp derfor tar vi opp organisasjonen «Ungdom Mot
                  Narkotika» som et viktig element i forhold til forebyggende tiltak. Og jeg må si
                  at når Venstre kommer med påstander om at de har hatt oppe liknende initiativ, og
                  at dette er noe som har gått igjen i perioden, er det faktisk slik at av forslag
                  som har kommet fra partiene, er dette det største og mest omfattende vi har hatt.
                  Det sier seg selv at Regjeringen som sådan sitter med helt andre ressurser for å
                  kunne utarbeide både tanker og forslag rundt ting. 

Til Kristelig Folkeparti som snakker varmt om tiltak for barn: Jeg er veldig enig
                  i at det er viktig. I den forbindelse kan man se på følgende forslag, først
                  forslag nr. 24: 

«Stortinget ber Regjeringen igangsette tiltak som sørger for at
                     primærhelsetjenesten og skoleverket får økt kompetanse knyttet til
                     problematikken rundt barn av rusmiddelbrukere.» 

Forslag nr. 25: 

«Stortinget ber Regjeringen iverksette tiltak som hever kapasiteten og omfanget
                     av tilbud til barn av rusmiddelbrukere.» 

Forslag nr. 26: 

«Stortinget ber Regjeringen sørge for en evaluering knyttet til det statlige og
                     kommunale barnevernets håndtering av barn i familier med rusproblematikk.» 

Forslag nr. 27: 

«Stortinget ber Regjeringen igangsette nødvendige tiltak for å heve kompetansen
                     knyttet til problematikken rundt barn av rusmiddelmisbrukere i barne- og
                     ungdomspsykiatrien.» 

Hvis Kristelig Folkeparti mener at dette er tiltak som må implementeres i den
                  norske rusomsorgen, så må de stemme for forslagene våre. 

 (komiteens leder): Jeg tror det er svært få ganger jeg har deltatt i en
                  komitébehandling, og med det resultatet som vi har nå, hvor jeg mener at forslag
                  har fått slett behandling. Det virker for meg som om komiteen på mange måter i
                  denne saken nærmest har lett med lys og lykte etter en grunn for ikke å behandle
                  forslagene som ligger der. Og det er forferdelig lett gjennomskuelig. Jeg skal
                  bare lese litt fra merknadene, som viser nettopp hva man har lett etter. Der står
                  det at komiteens flertall 

«mener det er oppsiktsvekkende at forslagsstillerne (…) ikke berører
                     sammenhengen mellom (…) alkohol og rusmidler, forbruk og skadevirkninger.» 

Det aksepterer jeg at man mener. Det er vel dokumentert etc., etc. Så står det
                  videre: 

«Dersom ikke dette danner grunnlaget for politikken på området, er det
                     vanskelig å se representantforslaget som helhetlig. 

Flertallet foreslår på denne bakgrunn at forslaget vedlegges protokollen.» 

Dette må da med respekt å melde sies å være det tynneste halmstrået jeg noen gang
                  har sett for å slippe å behandle et forslag. I den forbindelse vil jeg faktisk
                  lese fra et høringsutkast fra Blå Kors. Det er ikke så ofte jeg siterer Blå Kors
                  fra Stortingets talerstol. Det skal jeg nå gjøre. Dette høringsutkastet fra Blå
                  Kors er datert 30. mars 2009, og det står følgende: 

«Forslaget resonnerer godt rundt «en helhetlig tilnærming», både med tanke på
                     finansieringssystem og den viktige omsorgskjeden forebygging, behandling og
                     oppfølging. Vi noterer mange gode forslag til enkelttiltak.» 

Videre må jeg komme med en henstilling til representanten Dåvøy. Etter sitt
                  innlegg snakket hun om viktigheten av barn. Representanten Fredriksen var inne på,
                  og skisserte, forslagene. Jeg lurer på om man faktisk har lest hele dette
                  forslaget, før man behandlet det. Jeg vil henlede oppmerksomheten på side 29 i
                  representantforslaget, under punkt 3.6.1, Barn av rusmiddelmisbrukere. Der står
                  akkurat det som Laila Dåvøy viste til. Jeg vil også henlede oppmerksomheten på
                  punkt 3.6.2, Familievern, og på 3.6.3, Sosiale nettverk. For i punkt etter punkt
                  har jo nettopp dette forslaget tatt inn i seg det som alle sammen har vært på
                  talerstolen og sagt, nemlig at her må vi gjøre noe. Men jeg er i hvert fall glad
                  for én ting, og det er at statsråden vil ta med seg dette i sitt videre arbeid.
                  Jeg aksepterer at man ikke har funnet det bryet verdt å gå inn og vurdere
                  enkeltforslagene – for det er det det er. Det er 55 enkeltforslag som ligger til
                  behandling, og det er trist å vite at Stortinget vil stemme ned 55 enkeltforslag.
               

 Jeg forstår at Fremskrittspartiet er skuffet over at ikke noen partier vil stemme
                  for denne planen. Det er ikke Stortinget eller de enkelte partiene som har kalt
                  denne planen for en helhetlig plan. Det er jo i Fremskrittspartiets forslag at det
                  står at dette er «en plan for en verdig og helhetlig rusomsorg, med
                  enkeltindividet i fokus». 

Planen inneholder mye mer enn enkeltforslag. I prosateksten står det ingenting om
                  f.eks. skadevirkninger av alkohol. I det kapitlet som innleder til forslagene,
                  står det litt om alkohol. Det står en del tall som er helt riktige. Det er ingen
                  feil. Det står tall om utviklingen. Slik jeg leser dette, er det et stort «men» i
                  flere av avsnittene, at alkohol f.eks. ikke er så mye i bruk i Norge som i andre
                  land, og at det er stor usikkerhet om antall rusmiddelmisbrukere. Vi vil ikke si
                  at man på en måte bagatelliserer tallene, for tallene er riktige. Men det er mulig
                  at det er en slags forklaring på hvorfor Fremskrittspartiet ikke vil gå inn på og
                  komme med forslag til hvordan man kan se på sammenhengen mellom f.eks. tilgang på
                  alkohol og skadevirkninger. Derfor blir det bare reparerende tiltak. Det er noe av
                  bakgrunnen iallfall for at jeg og Kristelig Folkeparti ikke kan se på dette som en
                  helhetlig plan. Dette er ikke bare enkelttiltak, men det foreligger også en
                  prosatekst. At mange organisasjoner støtter enkelttiltakene, synes jeg er veldig
                  positivt. Vi har ikke hørt hva alle disse organisasjonene har sagt i høringer. Jeg
                  har hørt en. Der satte man spørsmålstegn ved flere av forslagene og sa at det
                  kanskje kunne ha vært gjort på en litt annen måte. Men noen av forslagene er bra.
                  Vi kan likevel ikke gå for at det som foreligger her, er en helhetlig plan. Det er
                  noe av bakgrunnen. Jeg håper Fremskrittspartiet forstår det. Så vil det helt
                  sikkert komme mange forslag i andre saker i denne salen som vi kan være enige om.
                  Jeg går ikke god for en hel plan, slik den foreligger her. 

Sigvald Oppebøen Hansen hadde her teke over
                  presidentplassen. 

 Jeg synes det er trist at det Kristelig Folkeparti her henger seg opp i, er
                  innledningen til selve forslaget der det står at man legger fram en helhetlig
                  plan, en helhetlig plan som Blå Kors har sagt at det er mange gode tiltak i.
                  Ungdom Mot Narkotika har sagt det, =Oslo og en rekke andre har gitt det samme
                  inntrykket. Men det Stortinget inviteres til å ta stilling til i dag, er 55
                  enkeltvedtak. Det står ikke innledningsvis at alle disse er med i en helhetlig
                  plan, og at man må stemme for disse tiltakene. Nei, nettopp for å imøtekomme det
                  som representanten Dåvøy er inne på, er det fremmet 55 enkeltforslag. 

Det er heller ikke riktig som representanten Dåvøy sier, at det ikke står noe om
                  alkohol. Det står veldig mye om alkohol. Det står nevnt at alkohol er det største
                  problemet vi har på rusfronten i dag. Det står om alkohol knyttet til
                  forebyggingsmessige tiltak blant barn og unge. Det står om alkohol i forbindelse
                  med lavterskeltilbud knyttet til rus. Det står om viktigheten av å utsette
                  debutalderen for dem som begynner å drikke alkohol. Det står om en rekke tiltak
                  knyttet til alkohol. Hvis representanten Dåvøy hadde lest hele forslaget, hadde
                  hun sett at disse tiltakene er nevnt i dette dokumentet. 

Jeg respekterer selvfølgelig at man ikke vil stemme for forslagene. Men jeg synes
                  ikke man skal prøve nærmest å lete etter begrunnelsen for hvorfor man ikke vil gå
                  inn i disse forslagene. En rekke forskjellige forslag er behandlet i denne salen.
                  Vi har kalt dem forskjellige ting. Men vi har i hvert fall hatt den respekt for
                  dem at vi har gått inn og vurdert de forslagene som har vært fremmet. Her kan man
                  nærmest få inntrykk av at man leter med lys og lykte for å slippe å begynne å se
                  på hvert enkelt forslag. Det er mulig det ikke er riktig, men jeg sier at det er
                  det inntrykket jeg sitter igjen med. Jeg er i hvert fall veldig glad for at man
                  skal ta disse forslagene med seg videre. Det fortjener rusmiddelmisbrukerne. Det
                  er ikke for Fremskrittspartiets skyld, men for rusmiddelmisbrukernes skyld. Det er
                  de som trenger denne oppfølgingen. Det er de som trenger brede tiltak. Vi skylder
                  dem faktisk det, for vi har holdt så mange festtaler på dette feltet at vi skylder
                  dem å gå inn i disse forslagene. Det er det som skuffer meg mest. Det er ikke
                  nødvendigvis det at 90 pst. av forslagene våre har blitt nedstemt. Men det som
                  skuffer meg, er at det kan virke som om man ikke er interessert i å gå inn i disse
                  forslagene. Det er det som er det triste. 

 Jan-Henrik Fredriksen har hatt ordet to gonger tidlegare og får ordet til ein kort
                  merknad, avgrensa til 1 minutt. 

 Fremskrittspartiet kan ikke kreve eller forlange at noen skal støtte oss. Det får
                  det bli opp til hvert enkelt parti å avgjøre selv. Men man legger til grunn en
                  politisk prinsipiell uenighet, f.eks. at vi har en annen skjenkepolitikk enn det
                  Kristelig Folkeparti har. Ja, det har vi. Men skal det legges til grunn for at man
                  ikke kan støtte forslag som går på å ivareta barn av rusmiddelmisbrukere, mener
                  jeg at man har gått for langt i forhold til sine prinsipielle holdninger, og man
                  glemmer å se rusmiddelmisbrukerne og deres pårørende. 

Vi vil komme konkret tilbake med hvorfor vi går imot Kristelig Folkepartis forslag
                  senere i dag, men da gjør vi det med respekt for Kristelig Folkeparti. Det er ikke
                  slik at vi derfor er uenig med Kristelig Folkeparti i alle andre saker. 

 Det er litt underlig å sitte og høre på debatten. Jeg har fulgt debatten ganske
                  nøye. Først hørte jeg på representanten Jorodd Asphjell, som gav ros til forslaget
                  og sa seg enig i veldig mange av enkeltforslagene som lå i saken, og mente at
                  dette var noe vi måtte ta med oss videre. Så hørte jeg på representanten Sjøli,
                  som gjorde akkurat det samme. Så hørte jeg på meg selv, og jeg gav også veldig mye
                  ros. Så hørte jeg på Ludvigsen, og han gav veldig mye ros, og så hørte jeg på
                  statsråd Hanssen, som sa at han skulle ta med seg de 55 forslagene i det videre
                  arbeidet. Jeg tror jeg sjelden har sittet under en debatt i Stortinget der jeg har
                  hørt så mye ros av Fremskrittspartiet og det arbeidet som er gjort, og så mye ros
                  av et Dokument nr. 8-forslag. Men når jeg så hører på den oppsummerende runden,
                  får jeg inntrykk av at vi har sittet og kritisert forslaget sønder og sammen, selv
                  om det er det motsatte som har skjedd. 

Det denne debatten viser, er at vi alle ønsker å treffe de mest mulig målrettede
                  og gode tiltakene. Jeg viste til Stoltenberg-utvalget, der Carl I. Hagen er
                  representert fra Fremskrittspartiet, og sa at vi ønsker en bredest mulig
                  gjennomgang. Når vi skal sette i gang nye tiltak, må vi være sikre på at de er
                  målrettede, at de er gode, og at vi får brukt ressursene på en mest mulig effektiv
                  måte. Derfor har vi ikke gått inn på enkeltforslagene. Vi mener at det er satt i
                  gang mange tiltak som vi må se hvordan fungerer, og det er satt i gang prosesser
                  der vi skal få nye vurderinger av nye, målrettede og gode tiltak på feltet. 

 Det har vært interessant å følge denne debatten. Det har også vært mange gode
                  innlegg, og det er en viktig debatt. Men i likhet med mine kollegaer i
                  Fremskrittspartiet er jeg skuffet over at man ikke er i stand til å kunne gjøre et
                  eneste vedtak, ikke er i stand til å kunne støtte ett av de forslagene som ligger
                  til behandling, og som er foreslått av Fremskrittspartiet. 

Dette vitner om at vi nok en gang opplever de store festtaler, for hva har vi ikke
                  hørt opp gjennom tiden, spesielt i fjor sommer? Alle partiene etterlyste en stor
                  rusdebatt. Man etterlyste at man måtte komme med konkrete tiltak for å løse
                  problemene innenfor rusomsorgen. Når da et av de politiske partiene på dette huset
                  setter i gang et sånt arbeid, inviterer til en bred debatt, til å gå konkret og i
                  dybden på det enkelte forslag, er jeg svært skuffet på vegne av alle landets
                  rusmisbrukere over at man ikke våger seg inn på den debatten som man selv har
                  etterlyst gjennom flere år og gjennom flere somre. Jeg synes det er synd. 

Så er det som representanten Vedum sier, signalisert at man vil ta med seg
                  forslagene. Men det er ingen forpliktelse. Det er ingen forpliktelse! Det at man
                  sier at man skal ta med seg et forslag i en koffert, forplikter ingenting. Det å
                  gjøre konkrete vedtak over de forslagene som ligger til behandling i dag, hadde
                  vært langt mer bindende. Man kunne satt i gang et helt annet arbeid på et mye
                  tidligere tidspunkt og fått mye større intensitet i arbeidet for å hjelpe alle de
                  misbrukerne som trenger hjelpen så sårt. 

Jeg har selv siden jeg kom inn på Stortinget i 2005, brukt somrene til å møte
                  rusmisbrukere på gaten og rundt omkring i landet. Jeg har møtt pårørende og besøkt
                  de ulike behandlingsinstitusjonene. Et av de store problemene er, som også
                  forslaget trekker opp i seg, at det er veldig lite samordning og samhandling.
                  Mange etterlyser faktisk mange av disse forslagene som fremmes i dag. Det har vært
                  et unisont ønske fra alle disse leirene, både på brukersiden, behandlingssiden og
                  pårørendesiden, om å få gjort mange av disse vedtakene. Da er det ekstra skuffende
                  at ikke Stortinget er villig til å fatte vedtak. Jeg synes det er synd, for jeg
                  skulle så gjerne ønsket at de øvrige partiene, og spesielt regjeringspartiene,
                  hadde tenkt seg om en gang til. 

 Fleire har ikkje bedt om ordet til sak nr. 13. 

(Votering, sjå side 3818) 





                    

 Under debatten har Jan-Henrik Fredriksen satt fram 55 forslag på vegne av
                  Fremskrittspartiet. 

Forslag nr. 1 lyder: 

«Stortinget ber Regjeringen innføre et helhetlig finansieringssystem i
                     rusomsorgen, som gjør at pengene følger den enkelte pasient til de steder hvor
                     behandling og ettervern forekommer, og at finansieringsansvaret for hele
                     behandlings- og ettervernsløpet tillegges staten.» 

Forslag nr. 2 lyder: 

«Stortinget ber Regjeringen opprette en egen tilskuddsordning for bygging av
                     boliger for rusmiddelmisbrukere etter modell fra tilskuddsordningen for
                     omsorgsboliger.» 

Forslag nr. 3 lyder: 

«Stortinget ber Regjeringen om å igangsette prøveprosjekt knyttet til
                     forebyggende programmer etter modell fra Supra-F-prosjektene i Sveits.» 

Forslag nr. 4 lyder: 

«Stortinget ber Regjeringen igangsette prosjekter rettet mot mødre etter modell
                     fra FemmeTICH-prosjektene i Sveits.» 

Forslag nr. 5 lyder: 

«Stortinget ber Regjeringen igangsette en evaluering av det forebyggende
                     arbeidet knyttet til rus, samt iverksette tiltak for å heve debutalderen for
                     bruk av rusmidler, herunder lage et eget undervisningsopplegg for ungdomsskolen
                     for å øke kompetansen knyttet til skadevirkningene av rus.» 

Forslag nr. 6 lyder: 

«Stortinget ber Regjeringen sørge for at organisasjoner som jobber målrettet
                     med rusproblematikk blant barn og unge, blir gitt gode økonomiske rammevilkår
                     gjennom en tilskuddsordning.» 

Forslag nr. 7 lyder: 

«Stortinget ber Regjeringen innføre tiltak som hever kompetansen knyttet til
                     rusmiddelmisbruk på arbeidsplassen.» 

Forslag nr. 8 lyder: 

«Stortinget ber Regjeringen innføre tiltak som øker bevisstgjøringen knyttet
                     til sykdommen alkoholisme.» 

Forslag nr. 9 lyder: 

«Stortinget ber Regjeringen igangsette tiltak som sørger for at fastlegene og
                     andre deler av primærhelsetjenesten øker sin kompetanse når det gjelder å
                     avdekke rusproblemer blant pasientene.» 

Forslag nr. 10 lyder: 

«Stortinget ber Regjeringen igangsette tiltak som sørger for økt bruk av
                     lavintensive intervensjoner knyttet til alkoholismeproblematikken.» 

Forslag nr. 11 lyder: 

«Stortinget ber Regjeringen innføre et takstsystem for offentlige
                     ettervernstjenester, som også utløser finansiering for tjenester som
                     frivilligheten bidrar med, etter avtale med Nav.» 

Forslag nr. 12 lyder: 

«Stortinget ber Regjeringen sørge for at LAR gjøres lettere tilgjengelig for
                     dem som oppfyller kravene.» 

Forslag nr. 13 lyder: 

«Stortinget ber Regjeringen sørge for at LAR ikke har for rigide og strenge
                     krav til sidemisbruk av mildere rusfrimidler.» 

Forslag nr. 14 lyder: 

«Stortinget ber Regjeringen sørge for at det er den enkeltes rushistorie som er
                     avgjørende for hvorvidt man kommer inn i LAR-systemet.» 

Forslag nr. 15 lyder: 

«Stortinget ber Regjeringen sørge for at ventetidene både på søknad og
                     behandling i LAR reduseres til et minimum.» 

Forslag nr. 16 lyder: 

«Stortinget ber Regjeringen sørge for at det eksisterer en helhetlig
                     rehabiliteringsplan gjennom obligatorisk bruk av individuell plan for pasienter
                     i LAR-behandling.» 

Forslag nr. 17 lyder: 

«Stortinget ber Regjeringen sørge for at pasientrettighetene gjøres gjeldende
                     og følges for pasienter omfattet av LAR.» 

Forslag nr. 18 lyder: 

««Stortinget ber Regjeringen foreta en vurdering knyttet til å utvide praksisen
                     med å bruke behandlingsdommer, både hva gjelder omfang og grupper.» 

Forslag nr. 19 lyder: 

«Stortinget ber Regjeringen innføre en plikt for politiet til å følge
                     berusede/rusede mindreårige hjem til vedkommendes foreldre.» 

Forslag nr. 20 lyder: 

«Stortinget ber Regjeringen sørge for at kapasiteten ved psykiatriske
                     sikkerhetsavdelinger i alle landets helseregioner økes, slik at man på kort
                     varsel kan ta imot psykisk syke innsatte fra fengselsvesenet.» 

Forslag nr. 21 lyder: 

«Stortinget ber Regjeringen iverksette tiltak som sørger for at pasienter med
                     rusproblemer blir gitt den behandlingen de har krav på i henhold til
                     pasientrettighetsloven.» 

Forslag nr. 22 lyder: 

«Stortinget ber Regjeringen sørge for at retten til individuell plan gjøres
                     obligatorisk, og at det iverksettes tiltak som gjør at individuell plan blir
                     utarbeidet tidlig i behandlings-/tiltaksforløpet.» 

Forslag nr. 23 lyder: 

«Stortinget ber Regjeringen foreta en vurdering knyttet til tvangsbehandling av
                     rusmiddelmisbrukere og fremme en sak for Stortinget om dette innen utgangen av
                     2009.» 

Forslag nr. 24 lyder: 

«Stortinget ber Regjeringen igangsette tiltak som sørger for at
                     primærhelsetjenesten og skoleverket får økt kompetanse knyttet til
                     problematikken rundt barn av rusmiddelmisbrukere.» 

Forslag nr. 25 lyder: 

«Stortinget ber Regjeringen iverksette tiltak som hever kapasiteten og omfanget
                     av tilbud til barn av rusmiddelmisbrukere.» 

Forslag nr. 26 lyder: 

«Stortinget ber Regjeringen sørge for en evaluering knyttet til det statlige og
                     kommunale barnevernets håndtering av barn i familier med rusproblematikk.» 

Forslag nr. 27 lyder: 

«Stortinget ber Regjeringen igangsette nødvendige tiltak for å heve kompetansen
                     knyttet til problematikken rundt barn av rusmiddelmisbrukere i barne- og
                     ungdomspsykiatrien.» 

Forslag nr. 28 lyder: 

«Stortinget ber Regjeringen legge til rette for at alle landets innbyggere har
                     tilgang til familievern, uavhengig av den enkeltes bostedsadresse.» 

Forslag nr. 29 lyder: 

«Stortinget ber Regjeringen sørge for at rusmiddelmisbrukere får én
                     saksbehandler å forholde seg til i hele behandlings- og ettervernsforløpet.»
                  

Forslag nr. 30 lyder: 

«Stortinget ber Regjeringen sørge for at det økonomiske finansieringsansvaret
                     for forebygging, ettervern og behandling av rusmiddelmisbrukere overføres til
                     Nav.» 

Forslag nr. 31 lyder: 

«Stortinget ber Regjeringen opprette en egen koordinator i Nav med ansvar for
                     utarbeidelse av individuelle planer for innsatte før løslatelse og med
                     oppfølging etter løslatelse. Det vil være viktig at slik oppfølging skjer i god
                     tid før løslatelse.» 

Forslag nr. 32 lyder: 

«Stortinget ber Regjeringen fremlegge forslag om mer langsiktige og
                     forutsigbare finansieringsordninger for å sikre et bredere og bedre tilbud
                     innen yrkesrettet rehabilitering for rusmiddelmisbrukere.» 

Forslag nr. 33 lyder: 

«Stortinget ber Regjeringen sørge for å gi unge med tiltak etter
                     barnevernsloven rett til tiltak fram til fylte 23 år.» 

Forslag nr. 34 lyder: 

«Stortinget ber Regjeringen fremme lovforslag slik at ansvaret for økonomisk
                     sosialhjelp overføres fra kommunen til staten, at det innføres normerte satser
                     likt for hele landet som er høyere enn dagens anbefalte satser, og at ansvares
                     legges inn under Nav.» 

Forslag nr. 35 lyder: 

«Stortinget ber Regjeringen foreta en helhetlig gjennomgang av
                     tilskuddsordningene til arbeidsgiverne, med sikte på å utarbeide bedre og mer
                     treffsikre tilskuddsordninger.» 

Forslag nr. 36 lyder: 

«Stortinget ber Regjeringen foreta nødvendige endringer i dagens regelverk slik
                     at arbeidsgivere sikres lønn fra Nav fra første fraværsdag slik tilfellet er
                     for andre med kronisk sykdom.» 

Forslag nr. 37 lyder: 

«Stortinget ber Regjeringen foreta en gjennomgang av dagens regelverk med sikte
                     på å kunne tilpasse bruken av arbeidsmarkedstiltak rettet mot
                     rusmiddelmisbrukere som er under LAR-behandling.» 

Forslag nr. 38 lyder: 

«Stortinget ber Regjeringen sørge for at tidligere rusmiddelmisbrukere gis
                     samme ordninger som psykisk syke.» 

Forslag nr. 39 lyder: 

«Stortinget ber Regjeringen sørge for at det iverksettes nødvendig
                     kompetanseheving innen rehabiliteringssystemet, slik at hjelpeapparatet sikres
                     nødvendig kunnskap og kompetanse for å hjelpe rusmiddelmisbrukere med
                     gjeldsproblemer.» 

Forslag nr. 40 lyder: 

«Stortinget ber Regjeringen foreta en gjennomgang av det offentliges rutiner og
                     opptreden som kreditor med sikte på å skape bedre, ensartede og mer humane
                     rutiner.» 

Forslag nr. 41 lyder: 

«Stortinget ber Regjeringen foreta en gjennomgang av de tilfeller der det
                     offentlige har forrang som kreditor eller panthaver, vurdere
                     hensiktsmessigheten og på bakgrunn av dette fremme nødvendige forslag om
                     endringer.» 

Forslag nr. 42 lyder: 

«Stortinget ber Regjeringen foreta en vurdering av mulige forbedringer ved
                     sentralisering av namsmannsoppgaven med sikte på bedret kompetanse og mer
                     effektiv saksbehandling både i tid og kostnad.» 

Forslag nr. 43 lyder: 

«Stortinget ber Regjeringen sørge for at frister i forbindelse med behandling
                     av gjeldsordning overholdes med hensyn til lov og dagens fastsatte krav, slik
                     det også ble påpekt i Riksrevisjonens rapport Dokument nr. 3:5 (2005–2006).»
                  

Forslag nr. 44 lyder: 

«Stortinget ber Regjeringen foreta en vurdering av hensiktsmessigheten av å slå
                     sammen de ulike trekkinstanser i gjeldsforhold til én trekkinstans.» 

Forslag nr. 45 lyder: 

«Stortinget ber Regjeringen avsette forskningsmidler til å kartlegge
                     måloppnåelse knyttet til ulike institusjonsmodeller og forebyggingstiltak
                     innenfor rusomsorgen.» 

Forslag nr. 46 lyder: 

«Stortinget ber Regjeringen iverksette tiltak for å sikre adekvate og riktige
                     ventelistedata for rusbehandling.» 

Forslag nr. 47 lyder: 

«Stortinget ber Regjeringen sørge for at kapasiteten knyttet til
                     avrusning/avgiftning økes, slik at ventetiden reduseres.» 

Forslag nr. 48 lyder: 

«Stortinget ber Regjeringen sørge for at pasienter som kommer til
                     akuttinnleggelse, blir gitt muligheten til behandlingstilbud umiddelbart etter
                     endt opphold ved rusakutten.» 

Forslag nr. 49 lyder: 

«Stortinget ber Regjeringen sørge for at private og ideelle rusinstitusjoner
                     likestilles med offentlige institusjoner, og at pengene følger brukeren til den
                     institusjonen som blir benyttet.» 

Forslag nr. 50 lyder: 

«Stortinget ber Regjeringen innføre en godkjenningsordning for
                     rusinstitusjoner.» 

Forslag nr. 51 lyder: 

«Stortinget ber Regjeringen innføre en avtaleplikt mellom
                     behandlingsinstitusjon og den enkeltes hjemkommune hva gjelder ettervern fra
                     første dag etter endt institusjonsopphold.» 

Forslag nr. 52 lyder: 

«Stortinget ber Regjeringen legge til rette for bedre muligheter knyttet til
                     sosialisering i ettervernsforløpet for rusmiddelmisbrukere, blant annet ved å
                     innføre en takstordning for frivillige sponsorer/støttekontakter.» 

Forslag nr. 53 lyder: 

«Stortinget ber Regjeringen iverksette tiltak som sørger for økte forpliktelser
                     for rusmiddelmisbrukere til å delta i hverdagsaktiviteter i
                     ettervernsforløpet.» 

Forslag nr. 54 lyder: 

«Stortinget ber Regjeringen iverksette tiltak som sørger for at pasienter med
                     rusdiagnoser blir gitt informasjon om eksisterende NA- og AA-grupper.» 

Forslag nr. 55 lyder: 

«Stortinget ber Regjeringen sørge for en kontinuerlig evalueringsprosess av
                     tiltakene, som sikrer at måloppnåelsen er adekvat og hensiktsmessig.» 

Det voteres alternativt mellom disse forslagene og komiteens innstilling. 

Komiteen hadde innstilt: 

Dokument nr. 8:73 (2008–2009) – representantforslag fra stortingsrepresentantene
                  Siv Jensen, Harald T. Nesvik, Jan Arild Ellingsen og Robert Eriksson om en plan
                  for en verdig og helhetlig rusomsorg, med enkeltindividet i fokus – vedlegges
                  protokollen. 

Votering:

Ved alternativ votering mellom komiteens innstilling og forslagene fra
                  Fremskrittspartiet ble innstillingen bifalt med 80 mot 23 stemmer.

(Voteringsutskrift kl. 01.34.05)


                    
                    

 Etter ønske frå helse- og omsorgskomiteen vil presidenten foreslå at taletida blir
                  avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det ikkje blir gjeve høve til replikkar etter
                  dei enkelte innlegga, og at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er vedteke. 

 (ordfører for saken): Dette gjelder et representantforslag fra Kristelig
                  Folkeparti om økt satsing på forebygging av narkotikamisbruk gjennom nulltoleranse
                  for narkotikaomsetning, opphør av sprøyterom og sterkere satsing på helhetlig
                  forebyggingsarbeid. 

Når det gjelder debatten om sprøyterom, har en samlet komité vist til
                  innstillingen om sprøyteromsloven, som ble behandlet i Odelstinget sist onsdag, og
                  der de respektive partienes standpunkt går fram. 

Ellers vil jeg si at jeg synes forslaget fra Kristelig Folkeparti inneholder mye
                  bra om forebygging. Forebygging må være en viktig del av ruspolitikken sammen med
                  behandling, oppfølging og det å skape rammer for et verdig liv. Det er en samlet
                  komité som er enig i behovet for opptrapping på rusfeltet og i at økt satsing på
                  forebygging må utgjøre en viktig del av dette. 

Opptrapping på rusfeltet var også et tema som komiteen diskuterte bl.a. i
                  forbindelse med budsjettinnstillingen i fjor høst, der det bl.a. var tverrpolitisk
                  enighet om å forlenge opptrappingsperioden utover 2010. 

I denne saken inngår det to forslag i tilrådingen fra komiteen. Det ene forslaget,
                  I, om en sterkere satsing på helhetlig rusbehandling og oppfølging i forbindelse
                  med statsbudsjettet for 2010, står hele komiteen bak. II i tilrådingen, om å øke
                  den norske innsatsen i internasjonalt narkotikaarbeid og i arbeidet med WHOs
                  globale alkoholstrategi, fremmes av alle partiene unntatt Fremskrittspartiet. 

Det er tre mindretallsforslag, to fra Høyre og Kristelig Folkeparti og ett fra
                  Kristelig Folkeparti. Jeg regner med at mindretallet selv kommer til å begrunne
                  sine forslag i debatten. Jeg vil nøye meg med å kommentere ett av dem, forslag nr.
                  2, om nulltoleranse. 

Vi har vært skeptiske i utgangspunktet til å gå inn på et forslag om nulltoleranse
                  fordi vi har vært i tvil om hva en skal ha nulltoleranse overfor. Men vi er
                  selvsagt for at salg av narkotika skal være forbudt, som det også er, og det må
                  innebære nulltoleranse for salg av narkotika. 

Komiteen mener også det er potensial til å gjøre mer for å hindre innførsel,
                  transport og salg av narkotika, at dette må være et prioritert område, og at det
                  særlig bør settes inn ressurser for å forhindre rekruttering i tilknytning til
                  skoler, ungdomstilbud og andre oppholdssteder for ungdom, og at det her er viktig
                  med god dialog mellom helsemyndigheter og justismyndigheter. 

På den bakgrunn ber jeg forslagsstillerne om å se på muligheten for å gjøre om
                  forslag nr. 2 til et oversendelsesforslag. I så tilfelle kommer vi til å støtte at
                  det oversendes Regjeringen. 

 Kristelig Folkeparti fremmer i denne sak seks forslag med den intensjon å få på
                  plass en bedre rusomsorg i Norge. 

Aller først vil jeg vise til Fremskrittspartiets helhetlige forslag til rusomsorg,
                  et forslag som tar for seg den forebyggende siden, den behandlende siden,
                  rehabilitering og habilitering, den sosialøkonomiske delen og den viktige
                  samfunnsinkluderende delen – tilbake til samfunnet for rusmisbrukerne. Forslagene
                  tar for seg alle grupper alkohol- og rusmiddelavhengige og gir en helhetlig
                  rusomsorg, med enkeltindividet i fokus. 

Så vil jeg forklare hvorfor vi støtter bare deler av forslagene fra Kristelig
                  Folkeparti. Det fremmes følgende forslag: 

«Stortinget ber Regjeringen sikre at det på nasjonalt plan og varig basis blir
                     gjennomført en nulltoleranselinje overfor alle former for narkotikaomsetning.»
                  

Fremskrittspartiet er selvfølgelig enig i nulltoleranse overfor alle former for
                  narkotikaomsetning, men vi vil påpeke at man ikke setter en stopper for ulovlig
                  omsetning av narkotika kun gjennom vedtak i denne sal. Omsetning av narkotika er,
                  så vidt jeg vet, forbudt og har vært det i minst 40 år. Skal Stortinget
                  opprettholde sin legitimitet gjennom denne type vedtak, må det følges opp i
                  praksis. Fremskrittspartiet har gang på gang fremmet forslag om å øke bevilgninger
                  til både politietaten og Tollvesenet for bekjempelse av organisert kriminalitet og
                  narkotikasmugling, uten at noen politiske partier har støttet våre forslag. Det er
                  kun gjennom denne type aktiv bekjempelse av organisert kriminalitet at denne
                  virksomheten kan stoppes. Så er vi selvfølgelig klar over at det er mange andre
                  hensyn som må tas, og mye forebygging som må utføres. 

Videre fremmes det forslag om «at forebygging og rusfrihet legges til grunn som
                  hovedprinsippene i norsk ruspolitikk». Vi må ikke glemme at rusomsorg inneholder
                  mange dimensjoner, og selv om alle har som intensjon at forebygging og rusfrihet
                  skal legges til grunn, må vi som politiske partier og mennesker forholde oss til
                  den verdenen rusmiddelmisbrukeren befinner seg i, og at mange aldri vil bli i
                  stand til å bli rusfrie. Mangfoldet i tilbudet til rusmiddelavhengige er av den
                  største betydning. Det å skille behandlingstilbudet ut fra kriterier om at
                  rusfrihet skal legges til grunn for behandling, som Kristelig Folkeparti her gjør,
                  vil ikke bare innsnevre samfunnets kapasitet til å gi hjelp, men føre til at mange
                  tungt rusmiddelavhengige vil ramle på utsiden av ethvert tilbud. Skal vi forby
                  LAR-behandling også? For den behandlingen er ikke akkurat det vi kan kalle rusfri. 

Det fremmes videre forslag om å forby sprøyterom. Fremskrittspartiet har vært og
                  er positiv til sprøyterom. Sprøyterom er et av mange tilbud som samfunnet bør yte
                  overfor en av de svakeste gruppene i samfunnet. Det gir trygghet for den
                  opiatavhengige, og tilbudet gir en viss grad av verdighet. 

Det er trist at Kristelig Folkeparti vil ha oss tilbake til årtusenskiftet med de
                  overdosedødstallene vi opplevde da. Jeg må nesten spørre: Hvor befinner
                  nestekjærligheten seg i Kristelig Folkeparti når man ønsker å kaste brukerne av
                  sprøyterommet på gata? For fjerner man dette tilbudet, er gata alternativet. 

Avslutningsvis: For de opiatavhengige som bruker dette tilbudet, er ikke bønner
                  svaret og det beste alternativet. 

 Narkotikamisbruk og narkotikarelatert kriminalitet er et av de største og mest
                  alvorlige problemer i dagens samfunn. Det er svært sammensatt, ved at det både er
                  et medisinsk, sosialt og for så vidt også et kriminelt problem. Det er tragisk for
                  den enkelte rusavhengige, som reduserer sine muligheter for utdanning og arbeid og
                  for muligheten til å delta aktivt i samfunnet. 

De siste årene har det utviklet seg en praksis for at bruk og besittelse av
                  narkotika bortimot er akseptert. Enkelte steder foregår det salg og bruk helt
                  åpenlyst. Derfor er det på tide at vi tar et tydelig grep i narkotikapolitikken.
                  Høyre vil ha nulltoleranse mot narkotika. 

Antallet rusavhengige øker ikke lenger like mye som tidligere, og antall
                  overdosedødsfall er redusert de siste tre årene. Det er allikevel svært tragisk
                  for dem som rammes. Den nye utfordringen er at flere rusavhengige som dør etter en
                  overdose, aldri har vært i kontakt med behandlingsapparatet. Det er unge og ofte
                  sosialt veltilpasset ungdom som starter sitt misbruk av narkotika som et
                  alternativ til alkoholbruk. 

Narkotikaproblemene angår oss alle. De rammer mange mennesker, familier og deres
                  nære omgivelser. I tillegg til de mange menneskelige tragediene og sosiale og
                  helsemessige skadevirkninger av misbruket skaper problemene utrygghet i hverdagen
                  for folk flest. Det er viktig å holde fast ved den langsiktige målsettingen for
                  narkotikapolitikken: et samfunn fritt for misbruk. At vi ikke har lyktes med alt i
                  narkotikabekjempelsen, må ikke føre til at vi forlater denne målsettingen. 

Et sivilisert og humant samfunn kan ikke tillate at mennesker går til grunne uten
                  å prøve å hindre det. Noen hevder at eksperimentering med narkotika skjer som et
                  resultat av vår mulighet til det frie valg. Men når avhengigheten av stoff er der,
                  er det ikke lenger noe fritt valg, verken for den som er avhengig, for foreldrene
                  eller søsken eller for de barna som har foreldre som er rusmiddelavhengige. 

Et samfunn skal legge til rette for at vi kan utfolde oss og ha personlig frihet
                  for utvikling og vekst. Det er imidlertid nødvendig for et demokratisk samfunn å
                  begrense og bekjempe det som krenker friheten til enkeltmennesket og omgivelsene.
                  Alle mennesker har rett til et verdig liv. Derfor må samfunnet sette noen grenser. 

Det er viktig å ha kunnskap om hva som foregår i de ulike ungdomskulturene. Ungdom
                  søker etter identitet og fellesskap, og det vil ofte stå sentralt i de valg som de
                  gjør. Ungdom deltar ikke bare i egne miljøer. Identitet og tilhørighet bygges opp
                  på arenaer som vi alle deltar i. Derfor er det et felles ansvar å danne
                  motkulturer, bygge opp under holdninger mot rus og hindre tilgjengeligheten til
                  illegale stoffer. 

Betydelige menneskelige og økonomiske ressurser investeres i det forebyggende
                  arbeidet i dag. Et sentralt virkemiddel er å ta vare på og styrke de rusfrie
                  miljøene. Å forebygge rusmiddelmisbruk handler også om å skape gode oppvekstvilkår
                  for barn og ungdom. Skal vi ha mulighet til å lykkes med det forebyggende
                  arbeidet, må samarbeid mellom de ulike etater styrkes, og de ulike tiltak må
                  samordnes bedre. 

Som foreldre og engasjerte borgere er tanken på at barna våre skal begynne å
                  eksperimentere med narkotika noe av det vi frykter mest. Jeg vil ikke at
                  14–15-åringer skal vite at det finnes steder hvor de lett kan få kjøpt narkotika.
                  Jeg vil ikke at skolegården skal være en markedsplass for narkotika. Jeg vil at de
                  unge skal oppleve at voksne setter grenser mot narkotika. 

Vi skal bry oss om dem som er rusavhengige, og bidra til å sikre dem bedre
                  livskvalitet. De som har rusproblemer, skal få hjelp til behandling og avvenning
                  og muligheter for en ny sjanse til et rusfritt liv. Derfor har Høyre bidratt til å
                  gi rusavhengige pasientrettigheter og trappet opp bevilgningene til rusbehandling
                  betydelig i sine alternative budsjetter, også i den perioden da vi var med i
                  Samarbeidsregjeringen. Vi har også økt antallet behandlingsplasser for
                  legemiddelassistert behandling. Det er også viktig å sikre et godt ettervern,
                  sikre at de får sysselsettingstiltak og -muligheter, og også gode botilbud. Men
                  det viktigste av alt er å hindre rekruttering av ungdommer inn i rusmiljøet. 

Jeg tar ikke opp sprøyterom nå. Det behandlet vi jo forleden dag, så det vil jeg
                  ikke komme inn på. Men jeg vil også her berømme Kristelig Folkeparti for at de tar
                  opp dette temaet, og at de snakker mye om forebygging av narkotikamisbruk. Det
                  tror jeg er viktig. 

Ellers var representanten Teigen inne på om forslag nr. 2 kunne gjøres om til et
                  oversendelsesforslag, og det er Høyre og Kristelig Folkeparti enige om å gjøre. I
                  tillegg tar jeg opp forslag nr. 1, fra Høyre og Kristelig Folkeparti. 

 Representanten Sonja Irene Sjøli har teke opp det forslaget ho refererte til. 

 Det er store behov for tiltak i ruspolitikken, og det er et samlet storting som
                  mener det. Kristelig Folkeparti er opptatt av at vi står samlet om hva som skal
                  ligge til grunn for ruspolitikken. Derfor har vi fremmet forslag om at rusfrihet
                  fortsatt skal være utgangspunktet. 

Flere forslag fra Regjeringen de siste månedene kan så tvil om nettopp det. Vi har
                  nylig hatt til behandling forslag om permanent lov om sprøyterom, og den bidrar
                  etter min mening til å opprettholde et misbruk framfor å bekjempe det. De siste
                  årene har mange millioner kroner blitt brukt på dette. Disse pengene kunne vært
                  brukt på andre og – etter Kristelig Folkepartis syn – bedre tiltak, som kom alle
                  rusmiddelavhengige til gode, tiltak som samtidig hadde hatt det signal at målet er
                  hjelp til å komme ut av misbruket og den krevende tilværelsen som rusavhengig. 

Bare en kommentar til representanten Fredriksen: Jeg håper ikke nestekjærlighet
                  skal måles i om vi sier ja eller nei til sprøyterom. Det er også slik at
                  evalueringen av sprøyterommene viser at antall overdosedødsfall slett ikke er gått
                  ned etter at vi fikk sprøyterom. Det er også noe av årsaken til at vi mener at det
                  ikke er en god løsning å gjøre disse permanente. 

Heroin på resept har vært et annet tiltak som Regjeringen har initiert en debatt
                  om. Det kan også så tvil om hvorvidt rusfrihet er målet med behandlingen.
                  Rusmisbrukernes Interesseorganisasjon sier ganske betegnende at tiltak som ikke
                  har rusfrihet som mål, har følgende budskap: 

«Vi har ikke tro på deg. Vi tror ikke du kan komme ut av det. Kom hit, så kan
                     du få fortsette å gjøre det som holder deg nede.» 

Mange rusmiddelavhengige opplever nedlatende holdninger fra hjelpeapparatet og
                  etterlyser holdninger som sier: Vi har tro på deg. Noen andre må tro på at du kan
                  fikse livet ditt uten rus, helt til du faktisk fikser livet uten rus. 

Åpenlys narkotikaomsetning har vært et økende problem de siste årene. Det er svært
                  uheldig. Uteseksjonen i Oslo er bekymret og viser til rekrutteringen dette
                  innebærer. Sverige er et land vi kan sammenligne oss med. Der er det nulltoleranse
                  for kjøp og salg av narkotika, også småskalahandel, og narkotikahandel blir dermed
                  vanskeligere. FNs narkotika og kriminalitetsmyndighet mener at dette kan ha
                  bidratt til Sveriges gode resultater, der de har lavere misbruk og langt færre
                  overdosedødsfall enn i Norge. 

Det er en kjensgjerning at primærforebygging rettet mot barn og unge, og spesielt
                  risikoutsatt ungdom, ikke har vært noe særlig i fokus eller hatt økt satsing de
                  siste årene. Dette er alvorlig, spesielt med tanke på at en stor andel barn og
                  unge i lang tid har vært eksponert for svært synlig narkotikaomsetning, spesielt i
                  storbyene. 

Tilskuddet over statsbudsjettet til frivillig rusforebyggende arbeid har i
                  realiteten kun vært indeksregulert de siste årene. Andelen midler fra denne
                  ordningen som har gått til narkotikaforebyggende tiltak i regi av frivillig
                  sektor, har ikke hatt noen merkbar økning. Jeg kan i den sammenheng nevne det
                  beklagelige, som også representanten Nesvik var inne på i en tidligere sak, at
                  Ungdom Mot Narkotika ikke har fått de sårt tiltrengte midlene de trenger. Jeg
                  håper statsråden kan se nærmere på dette og rydde opp i det. 

Det rusforebyggende arbeidet må bli langt mer helhetlig og overordnet styrt. Fra
                  nasjonalt nivå må kunnskapsbaserte strategier legges i samarbeid med fylker,
                  kommuner og frivillige organisasjoner. Målrettet arbeid må sikre treffsikre
                  resultater. I Sverige er dette utført med stort hell i det såkalte ANT-arbeidet. 

Jeg er glad for at flertallet slutter seg til å øke det internasjonale
                  narkotikaarbeidet og Verdens helseorganisasjons globale alkoholstrategi. Det er et
                  viktig arbeid over landegrensene. 

Videre ser Kristelig Folkeparti fram til en langt sterkere satsing på helhetlig
                  rusbehandling, fra forebygging til sammenhengende avrusing, behandling og
                  oppfølging i etterkant, slik at vi kan hindre at rusavhengige blir
                  svingdørspasienter som går på nye nederlag etter rusbehandling. Vi vet, som det
                  har vært sagt i en tidligere sak i dag, at over 4 000 rusavhengige står i kø,
                  samtidig som det er ledige plasser i ideelle rusinstitusjoner. Dette er et
                  paradoks. 

 Skal representanten Dåvøy ta opp forslag? 

 Takk, president. 

Jeg tar hermed opp Kristelig Folkepartis forslag, som ikke er omtalt tidligere.
               

 Representanten Laila Dåvøy har tatt opp det forslaget hun refererte til. 

 Økt satsing på forebygging er jo et hovedtema i representantforslaget. 

Jeg har selv vært leder for Aksjonsuka mot narkotika, som har drevet en
                  landsdekkende kampanje mot videregående skoler. Noe av det som slo meg da vi drev
                  med dette, var at de ungdommene som var mest engasjert, var de som selv var lengst
                  fra å begynne med narkotika. Så vi styrket i hvert fall holdningene til det brede
                  laget av norsk ungdom i forhold til rus og narkotika. Det er jo viktig å huske på
                  når vi diskuterer forebyggingsarbeidet, at det brede lag er veldig tydelig og tar
                  avstand fra bruk av narkotika. Så når det gjelder forebyggingsarbeidet, er det
                  viktig at vi, selv om vi har hatt lederverv innenfor det frivillige rusarbeidet,
                  har et mye bredere perspektiv på det enn på hvor mye mer eller mindre midler som
                  går til de ideelle virksomhetene. 

En av de største utfordringene i forebyggingsarbeidet, slik jeg ser det, er
                  manglende samhandling f.eks. når det gjelder videregående skole, mellom drift av
                  skolen, som er fylkeskommunens ansvar, helsesøstertjenesten, som er kommunens
                  ansvar, politiet, som er statens ansvar, og rusarbeidet, som også er statens
                  ansvar. Stat, kommune og fylke i eksemplet med videregående skole, der mange
                  eksperimenterer med rus, samarbeider for dårlig når enkeltpersoner får
                  rusproblemer. 

Det er også en utfordring at for få lærere – helt naturlig, for de er ikke
                  utdannet til å være ruseksperter – klarer å fange opp, har systemer for å ta
                  signaler om at her er det fare på ferde. Man ser det også på en del av de
                  internatskolene som vi har rundt omkring i Norge. 

Jeg mener det er viktig at vi satser på de ideelle organisasjonenes
                  forebyggingsarbeid, at vi styrker det brede lag av befolkningens holdninger til
                  rus og narkotika. Det er også viktig for dem som faller utenfor. Men det er ikke
                  minst viktig at vi ser på hvordan vi bruker de ressursene vi har, innenfor
                  hovedelementene skole, politi, helse. Det var min kommentar til det med
                  forebygging. 

Så var det det med nulltoleranse, som er mye omtalt i saken. Det kan i
                  utgangspunktet virke litt rart at vi ikke stemmer for forslag nr. 1, for vi er
                  enig i målsettingen om rusfrihet, og at nulltoleranse skal legges til grunn. Det
                  er hovedprinsippet i norsk ruspolitikk. 

Grunnen til at vi ikke gjør det, er skadereduksjonstankegang. Det er klart at
                  dilemmaet med skadereduksjon alltid er hvor grensen skal gå. Men vi mener jo at
                  legemiddelassistert rehabilitering er et godt tiltak som hjelper mange. Så ser vi
                  at det er en del svakheter ved det tiltaket, at det kanskje blir vel mye
                  legemidler og litt for lite rehabilitering, og jeg tror det er en tverrpolitisk
                  enighet om at vi skal løfte det. Det er grunnen til at vi ikke går inn for det.
                  Men vi ser at det godt kan tolkes også i den retning at vi er kritiske til bruk av
                  legemidler, opiater, for å skape et bedre liv for dem som er sprøytenarkomane i
                  dag. Men vi er jo enig i hovedprinsippet, vi er enige i målsettingen om at det er
                  rusfrihet som selvfølgelig er det beste målet. 

Senterpartiet har vært imot sprøyterom, og har stemt mot det tidligere, og vi
                  stemte for det nå i denne omgangen. I alle saker er det jo flere sannheter, og det
                  er veldig vanskelig å se hva som er det helt korrekte. Vi har hatt en kritisk
                  tilnærming til det, men vi har også en praktisk tilnærming, og ser at det kan være
                  gode argumenter for. 

Jeg var i Nederland for noen år siden og så på den skadereduserende politikken der
                  – når man drar det for langt. Der har de gått så langt at de til og med har begynt
                  å teste ecstasy for ungdommen før helgene, slik at de kan bruke den trygge
                  ecstasyen istedenfor den utrygge ecstasyen. Det er hele problemstillingen rundt
                  skadereduksjon: Hvor skal grensene gå når vi først har åpnet opp? Men jeg mener at
                  vi i Norge har en god balansegang. Vi har klart å holde et veldig snevert og
                  tydelig fokus, men det er viktig at vi klarer å lande på en god måte, at den
                  skadereduserende politikken ikke legitimerer rusbruk i det brede lag. 

Jeg går forbi Oslo S hver bidige dag fordi jeg er togpendler, og ser den åpenlyse
                  omsetningen av narkotika der. Legitimering av rusbruk i brede lag er en mye, mye
                  større utfordring enn den skadereduserende politikken. Så der må vi ta en
                  diskusjon: Hvordan kan vi løse dette? Hvordan kan vi klare det uten at politiet
                  skal jage folk rundt, men samtidig slå ned på den åpenlyse narkotikahandelen som
                  vi ser hver eneste dag, som gjør at terskelen – tror jeg – for enkelte kan bli
                  lavere for å gå inn i et rusmisbruksforhold, enn hvis det hadde vært slått mer ned
                  på i det daglige? 

 Jeg ser at representantene Duesund, Dåvøy, Høybråten og Syversen gjennom sitt
                  representantforslag har tatt opp en rekke viktige problemstillinger på rusfeltet. 

La meg fastslå at Regjeringen holder fast ved visjonen om et samfunn fritt for
                  misbruk av narkotika. Det overordnede målet for norsk rusmiddelpolitikk er å
                  redusere de negative konsekvensene rusmiddelbruk har for enkeltpersoner og for
                  samfunnet. 

Narkotikaomsetning er og skal være forbudt. Norge skal fremme en restriktiv
                  narkotikapolitikk som samtidig opprettholder en grunnleggende menneskevennlig
                  tilnærming, som tar hånd om de svakeste, og som er forankret i FNs
                  menneskerettighetslovgivning. 

Alle som har et rusmiddelproblem, har rett til et verdig liv og til å møtes med
                  respekt av samfunnet og hjelpeapparatet. Samtidig skal forebyggende tiltak, en
                  restriktiv narkotikapolitikk og kunnskapsbaserte strategier legges til grunn for
                  ruspolitikken. 

Regjeringen har i Ot.prp. nr. 59 for 2008–2009 fremmet forslag om endringer i den
                  midlertidige sprøyteromsloven med sikte på å videreføre loven på permanent basis.
                  Med en permanent sprøyteromslov gis kommuner som ønsker det, et rettslig grunnlag
                  for å kunne etablere sprøyterom. 

Sprøyteromsordningen skal ikke erstatte tiltak som retter seg mot forebygging og
                  rehabilitering, men være et supplement i en helhetlig tiltakskjede for dem som har
                  store helsemessige problemer og store vanskeligheter med å komme seg ut av sin
                  narkotikaavhengighet. 

Regjeringen arbeider målrettet med internasjonalt narkotikaarbeid. Regjeringen har
                  nylig utarbeidet et posisjonsnotat om norsk narkotikapolitikk. Dette skal gi
                  føringer for representanter for norske myndigheter i internasjonale fora. Som et
                  tillegg til posisjonsnotatet utarbeider Helse- og omsorgsdepartementet en strategi
                  for hvordan Norges posisjoner best kan fremmes og ivaretas. Dette skal sikre at
                  Norge bidrar til et fortsatt forpliktende og langsiktig internasjonalt
                  narkotikasamarbeid. 

Den internasjonale handelen med narkotika er en vesentlig del av den organiserte,
                  grensekryssende kriminaliteten. Kampen mot organisert kriminalitet skal
                  prioriteres. Spesielt er det nødvendig å videreutvikle samarbeidet med land som er
                  sentrale når det gjelder illegal produksjon og smugling av narkotika bestemt for
                  det norske markedet, slik at man internasjonalt kan styrke bekjempelsen av
                  narkotikakriminalitet og hindre misbruk innenlands. 

Opptrappingsplanen for rusfeltet løper – som sagt i flere runder her i kveld –
                  fram til og med 2010. Planen skal avløses av en ny, langsiktig strategi som ser
                  helhetlig på utfordringene på feltet. Det er viktig å bygge videre på erfaringene
                  fra opptrappingsplanen. Mange av tiltakene evalueres uavhengig av hverandre, og
                  jeg vil sørge for en samlet gjennomgang av erfaringene med planen. Samtidig er det
                  viktig å ta med erfaringene fra andre lands politikk. Både ANT-modellen fra
                  Sverige og KRAM-modellen fra Danmark er eksempler på forebyggingsmodeller som ser
                  de største folkehelseutfordringene i sammenheng. 

 Fleire har ikkje bedt om ordet til sak nr. 14. 

(Votering, sjå side 3820) 





                    

 Under debatten er det satt fram tre forslag. Det er 

forslag nr. 1 og 2, fra Sonja Irene Sjøli på vegne av Høyre og Kristelig
                        Folkeparti 

forslag nr. 3, fra Laila Dåvøy på vegne av Kristelig Folkeparti 

Under debatten er forslag nr. 2, fra Høyre og Kristelig Folkeparti, omgjort til et
                  oversendelsesforslag. Forslaget lyder i endret form: 

«Det henstilles til Regjeringen å sikre at det på nasjonalt plan og varig basis
                     blir gjennomført en nulltoleranselinje overfor alle former for
                     narkotikaomsetning.» 

Presidenten foreslår at dette forslaget oversendes Regjeringen uten
                  realitetsvotering. – Det anses vedtatt. 

Det voteres over forslag nr. 3, fra Kristelig Folkeparti. Forslaget lyder: 

«Stortinget ber Regjeringen intensivere det narkotikaforebyggende arbeidet gjennom
                  å etablere et ANT-arbeid etter svensk modell, med kommunale, fylkeskommunale og
                  statlige forebyggende tiltak, i nært samarbeid med frivillige organisasjoner,
                  rettet særlig mot barn og unge.» 

Votering:

Forslaget fra Kristelig Folkeparti ble med 96 mot 7 stemmer ikke
                  bifalt.

(Voteringsutskrift kl. 01.34.51)

 Det voteres så over forslag nr. 1, fra Høyre og Kristelig Folkeparti. Forslaget
                     lyder: 

«Stortinget ber Regjeringen sikre at forebygging og rusfrihet legges til grunn
                     som hovedprinsippene i norsk ruspolitikk.» 

Votering:

Forslaget fra Høyre og Kristelig Folkeparti ble med 82 mot 21 stemmer ikke
                  bifalt.

(Voteringsutskrift kl. 01.35.29)

Komiteen hadde innstilt: 

I 

Stortinget ber Regjeringen i forbindelse med statsbudsjettet for 2010 fremme
                  forslag om en sterkere satsing på helhetlig rusbehandling og oppfølging. 

Votering:

Komiteens innstilling ble enstemmig bifalt.

Videre var innstilt:

II

Stortinget ber Regjeringen øke den norske innsatsen i internasjonalt
                  narkotikaarbeid og i arbeidet med WHOs globale alkoholstrategi.

 Presidenten antar at Fremskrittspartiet ønsker å stemme imot. 

Votering:

Komiteens innstilling ble bifalt med 79 mot 22 stemmer.

(Voteringsutskrift kl. 01.36.00)


                    
                    

 Etter ønske frå helse- og omsorgskomiteen vil presidenten foreslå at taletida blir
                  avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det ikkje blir gitt høve til replikkar etter dei
                  enkelte innlegga, og at dei som måtte teikne seg på talarlista utover den fordelte
                  taletida, får ei taletid på inntil 3 minutt. 

 – Det er vedteke. 

 (ordfører for saken): Jeg er glad for at det i denne innstillingen er et bredt
                  flertall for viktige hovedstøttepunkter til representantforslaget. Det handler om
                  å se sammenhengen mellom vold og utrygghet og alkoholforbruk, særlig ved skjenking
                  på utestedene. Det handler om å innse at den enkeltes frihet ikke kan gå på
                  bekostning av andres trygghet, og at man må se innstramminger i skjenkereglene i
                  lys av det. 

Man kan ikke i kommunene ensidig gjøre beslutninger som binder opp betydelige
                  statlige politiressurser, og som også binder opp helseressurser, på grunn av
                  behovet for ekstrainnsats i helgene knyttet til mange episoder med høyt
                  alkoholforbruk og vold sent nattetid. Det handler om å tenke nytt når det gjelder
                  sanksjoner mot dem som bryter skjenkereglene. Det brede komiteflertallet nevner
                  der muligheten til å stenge på stedet ved skjenking av mindreårige, og at man kan
                  innføre nye tiltak for å sørge for at noen ikke omgår sanksjonene ved stadige
                  eierskifter. 

Et bredt flertall i komiteen har kommet videre til en felles basis for hvordan man
                  nærmer seg disse problemstillingene. Særlig er jeg glad for at også Høyres
                  representanter i komiteen er med på disse delene av innstillingen som jeg mener
                  gir et godt utgangspunkt for videre vurderinger på dette feltet. 

Det er imidlertid noen dilemmaer som ligger i innstillingen, som jeg vil nevne.
                  Det gjelder de punktene der Høyre og Venstre sammen med Fremskrittspartiet drøfter
                  disse spørsmålene knyttet opp mot lokalt selvstyre. Her er det åpenbare dilemmaer
                  som jeg tror vi alle tar inn over oss. Men i det øyeblikket man sier at man ikke
                  bør binde opp statlige politiressurser ved ensidige vedtak i kommunene, og man
                  advarer mot at man binder opp store helseressurser ved den ekstrainnsatsen det er
                  behov for, i hvert fall i de større byene i helgene – i det øyeblikket man går inn
                  og påpeker den typen problemstillinger, blir det vanskelig å se hvorfor man ikke
                  tar dem med i vurderingen av om dette skal overlates til det kommunale selvstyret.
                  Det samme gjelder også når man åpner for å vurdere sterkere sanksjoner for det jeg
                  nevnte: stadige eierskifter og skjenking av mindreårige. Der må statlige
                  lovendringer til for å få de delene på plass. Da er det ikke en helt god
                  sammenheng mellom det og det at man ikke vil støtte forslag III om nye statlige
                  regler for sanksjoner. Det samme gjelder for så vidt selve forslaget som Kristelig
                  Folkeparti fremmer, om å endre alkohollovens ytre ramme for åpningstid fra kl. 03
                  til kl. 02 om natten. Man argumenterer for kommunalt selvstyre og for at kommunene
                  skal sette grensen, men uansett finnes det en grense, og den har vi satt
                  nasjonalt, her i Stortinget. Så man kan ikke bruke en prinsipiell argumentasjon
                  for kommunalt selvstyre hvis man er for selvstyre bare til kl. 03. Man burde da,
                  med disse andre argumentene, som også Høyre og Venstre er med på, og ut fra de
                  mange hensynene som ligger i saken, kunne vurdere nærmere forslaget om å sette en
                  felles nasjonal grense til kl. 02. Selvsagt er det bare en liten del av
                  befolkningen som får stadig større problemer jo lenger utover natten denne
                  skjenkingen pågår – de aller fleste har et godt og ansvarlig forhold til sitt
                  alkoholforbruk . 

Jeg er glad for at vi har kommet et stykke lenger i å lage en felles basis for å
                  gå inn i disse problemstillingene. Høyre og Venstre er også med regjeringspartiene
                  i en merknad om å be Regjeringen komme tilbake til Stortinget så vi får mulighet
                  til å se nærmere på dette. 

Regjeringspartiene skulle ønske at vi kunne fått en annen innstilling. Vi vil
                  gjerne uttrykke at vi er positive til alle forslagene fra Kristelig Folkeparti,
                  men vi har ikke mulighet (presidenten klubber) til å gå inn for disse – for nå er
                  saken ute på høring, og den må fremmes for Stortinget. Jeg skulle derfor ønske at
                  man enten ville være med på noen formuleringer i forslaget om en vurdering – som
                  man da ikke ville – (presidenten klubber), eller oversende. 

 Presidenten vil minne om at det er viktig at ein held seg til den tilmålte tida.
               

 Aller først har jeg lyst til å understreke at Fremskrittspartiet er for å
                  kontrollere utesteder, gjerne hyppig. Og blir folk skjenket overstadig fulle –
                  eller mindreårige får alkohol – skal det selvfølgelig sanksjoneres. 

Norsk avholdsbevegelse har alltid gått inn for å begrense folks tilgang til
                  alkohol. Det dette forslaget tar opp, dreier seg om å tvinge alle utesteder til å
                  stenge serveringskranene kl. 02. Dette forslaget inneholder ingen tanker og ideer
                  om å ville stoppe utagerende vold, det dreier seg i all hovedsak om
                  avholdspolitikk. 

Det lukter billig symbolpolitikk lang vei når man hevder at én time kortere
                  skjenketid er det som skal til for å stoppe volden. Det er merkverdig at vår
                  helseminister, som har vist så stort mot på andre områder, synes å ha en
                  oppfatning som heller sterkt mot: ja takk til gratis statlig heroin, men nei takk
                  til øl etter kl. 02. 

De levekårsundersøkelser som er blitt gjort, viser et helt annet bilde enn det
                  bildet som Kristelig Folkeparti gjennom dette forslaget legger for dagen. Det er
                  riktig at flere nordmenn oppsøker utesteder, men antallet som sier de har blitt
                  utsatt for vold eller trusler, har vært uforandret i perioden 1983–2001. Så
                  sammenhengen mellom uteliv og vold er ikke så entydig som enkelte gir uttrykk for.
                  Når vi i tillegg vet at nærmere 80 pst. av alkoholkonsumet i Norge foregår i de
                  tusen hjem og ikke på skjenkesteder, blir hele denne ideen fullstendig feil og
                  lite sammenhengende. 

Det er stort sett unge menn som slåss i fylla i helgene, og det er veldig ofte de
                  samme personene som slår og sparker gang etter gang – slåss med hverandre, men
                  også med uskyldige. Dette kommer klart fram i undersøkelser. Det er alvorlig.
                  Dette er meningsløs vold, og noe myndighetene absolutt burde bekjempe, f.eks. ved
                  å bevilge mer midler til politiet og sende flere politifolk ut i gatene fra
                  midnatt og ut i de små timer. Hvorfor skal gjengangere som utøver rå vold gang på
                  gang, bli gitt anledning til det? Det er vel det spørsmålet vi burde stille i
                  denne saken. Eller så kunne kanskje politiet prioritert bekjempelse av det hvite
                  stoffet som heter amfetamin – som på ingen måte er noe fredsdop. Det samme kan
                  sies om andre miljøer som bevisst doper seg på testosteron, anabole steroider o.l.
                  for å komme i slåsskampmodus. 

Det er ikke mange årene siden Stortinget vedtok innskjerping i de ytre rammene for
                  skjenketider, fra kl. 04.00 til kl. 03.00, uten at dette har hjulpet på utagerende
                  vold i byene. Det er også verdt å merke seg at med en tidlig skjenkestopp
                  fortsetter gjerne festlighetene i private hjem – i rekkehus og blokker – med de
                  bekymringer dette innebærer. 

Norge har den tradisjon innen alkoholpolitikken at Stortinget i vesentlig grad
                  overfører demokrati og myndighet til kommunene – lokalpolitikere bestemmer
                  innenfor de ytre rammer som Stortinget har bestemt. Ved å flytte grensen fra kl.
                  03.00 til kl. 02.00 i helgene har ikke lokaldemokratiet lenger noen egentlig
                  rolle. Stortinget har fjernet en viktig, riktig og nødvendig del av det kommunale
                  lokaldemokratiet, hvis dette forslaget blir vedtatt. Undersøkelser som er blitt
                  gjort, viser at lokale folkevalgte tar dette på alvor, uten unødvendige statlige
                  pålegg. 21 av 50 kommuner har valgt å redusere skjenketiden, mens bare én kommune
                  har utvidet skjenketiden. 

Dette forslaget vil ikke bare være innskrenkende for vårt lokaldemokrati, det vil
                  også distansere Norge fra hva som er en gjennomført og akseptert alkoholpolitikk i
                  våre nordiske naboland og i EU. 

 Jeg hadde egentlig ikke trodd at det var behov for noen lang debatt i denne saken,
                  men sakens ordfører brukte atskillig tid på å argumentere for de forslagene som
                  Kristelig Folkeparti står alene om i innstillingen, og som regjeringspartiene
                  altså ikke kommer til å støtte. Det er jo litt uvanlig. 

Den uenighet som er til stede, dreier seg ikke om viktigheten av problemet som
                  representantforslaget adresserer. Det dreier seg heller ikke om de intensjonene
                  som ligger bak, men det dreier seg om – etter mitt skjønn – den overdrevne tro på
                  at ny og revidert lovgivning er svaret på disse utfordringene. 

Tidligere statsminister Kjell Magne Bondevik sa i en refleksjon for noen år siden
                  at en av de tingene som han hadde forstått etter mange, mange år i politikken, var
                  at Kristelig Folkeparti kanskje hadde hatt en overdreven tro på lovgivning som
                  virkemiddel når det gjelder å løse problemer som har med folks atferd og
                  holdninger å gjøre. Han var kommet til at den troen kanskje med fordel kunne
                  modereres noe, til fordel for andre virkemidler. 

Spørsmålet som må stilles til forslagene fra Kristelig Folkeparti er jo ganske
                  enkelt: Er det mangler ved lovgivningen som er problemet? Betyr det at problemet
                  kan løses ved å forandre på lovgivningen, enten det er punktet med maks skjenketid
                  – fra kl. 03 til kl. 02 – eller er det innskjerping av andre regler? Mitt svar på
                  det spørsmålet er: Nei, det er ingen mangler ved alkoholloven. Den er aldeles
                  utmerket som den er. Problemet er bare at den praktiseres ikke. Eller den
                  praktiseres meget tilfeldig. Det problemet løses ikke ved at man eventuelt
                  erstatter en regel med en regel som er et hakk mer restriktiv, for problemet med
                  håndheving av reglene kommer til å være nøyaktig det samme som det er i dag. 

Høyre, Venstre og Fremskrittspartiet har den helt klare felles oppfatning at det
                  er de lokale politikere som har de beste forutsetningene for å vurdere de
                  forholdene som trenger å vurderes når det gjelder å vedta lokale regler. Vi kan
                  ikke se noen som helst grunn til at statens rolle på dette området skal forstørres
                  til fortrengsel for det lokale selvstyret. Om det er noe område hvor det lokale
                  selvstyret er «to the point», og hvor det er grunn til å satse på nettopp det
                  lokale selvstyret, er det akkurat her. 

Vi har i innstillingen vist til at utviklingen klart peker i retning av at
                  lokalpolitikerne forvalter sitt ansvar på en måte som ikke tyder på at de trenger
                  noen ytterligere pekefinger fra statens side. De utnytter stort sett det
                  handlingsrommet de har fått, til å legge seg på mer restriktive linjer enn de
                  maksimumsrammene som er fastsatt gjennom statlig lovgivning. Da er det et paradoks
                  at Stortinget i tilfelle skulle være av den oppfatning at man er nødt til å
                  forandre det statlige rammeverket fordi kommunene ikke er i stand til å forvalte
                  ansvaret sitt på en betryggende måte. Alt taler for at det er kommunene. Jeg ser
                  ingen som helst grunn til at vi skal fravike det prinsippet i fremtiden. 

 Det er en dokumentert sammenheng mellom alkohol og vold. Alkohol er involvert i
                  60-70 pst. av alle voldstilfeller. Når skjenketidene utvides, får vi mer vold – og
                  omvendt. Et tiltak for å gjøre det tryggere for alle å ferdes ute om kvelden er å
                  endre alkohollovens ytre ramme for servering av alkohol fra kl. 03 til kl. 02,
                  slik vi foreslår. Jeg er veldig glad for at Regjeringen ser ut til å støtte dette
                  gjennom et forslag de nå har varslet at de vil sende på høring. 

Representanten Bøhler hadde et godt innlegg – ikke minst når det gjelder kommunalt
                  selvstyre og en del av det som står i dokumentet. Jeg vil også vise til at det er
                  et flertall i komiteen, inkludert regjeringspartiene, som ser positivt på
                  begrunnelsen og intensjonen i representantforslaget, som de sier. De ber også
                  Regjeringen komme tilbake til Stortinget med et opplegg i forbindelse med den
                  varslede forebyggingsmeldingen, og det går på håndhevingen av alkoholloven. Det er
                  jeg veldig glad for. I og med at regjeringspartiene er med på dette, regner jeg
                  med at det kommer til å skje. 

Flere har trukket frem det kommunale selvstyret, men på ulik måte. Det er riktig
                  at mange kommuner har gått til det skritt å stenge alkoholserveringen tidligere
                  enn kl. 03. Likevel må det være grunn til å bruke alkoholloven, slik jeg ser det,
                  til å innføre dette i alle kommuner, fordi vi ser en så åpenbar grunn til å gjøre
                  det. I mange kommuner vil de alkoholpolitiske målene kunne komme i bakgrunn fordi
                  sterke næringsinteresser presser på for det motsatte. Mange steder er dette
                  vanskelig for lokalpolitikere å stå imot. Det er noe av bakgrunnen for at vi
                  ønsker å nedfelle en strengere regel om skjenketider i alkoholloven. Viktigere enn
                  det kommunale selvstyret mener jeg er at folk kan gå trygt gjennom byen om natten.
                  I Oslo vet vi at halvparten av befolkningen ønsker en innstramming i
                  skjenkereglene. 

I innstillingen kan det synes som om Fremskrittspartiet mener det ikke er en
                  sammenheng mellom alkohol og vold i det hele tatt. Dette kunne det være
                  interessant om Fremskrittspartiet ville si noe mer om. Det er slik at politiet i
                  Oslo og i en del andre storbyer i Norge nærmest har bedt Stortinget om å redusere
                  både skjenketider og antallet skjenkesteder, nettopp på grunn av økt vold om
                  natten. 

Det må også, slik jeg ser det, innføres flere og bedre kontroller og sterkere
                  sanksjoner mot skjenkesteder som bryter alkoholloven. Det skal ikke være mulig å
                  spekulere i å bryte loven og tjene store penger fordi straffen er lav. Særlig
                  gjelder dette overskjenking og aldersgrenser. 

Politiet gir også råd om hvordan vi kan motvirke vold og kriminalitet. Jeg mener
                  alkoholloven med fordel kan endres slik at politiets råd blir tillagt større vekt. 

Jeg er glad for støtten til forslaget om å gjennomføre prosjekter etter
                  inspirasjon fra STAD-prosjektet i Stockholm, som bl.a. inneholder samarbeid med
                  salgsnæringen om opplæring av personale i alkoholloven og konflikthåndtering,
                  kombinert med flere kontroller av salgs- og serveringsstedene. 

Så en kommentar til representanten Inge Lønning som sier at tidligere
                  statsminister Kjell Magne Bondevik har sagt at overdreven tro på bruk av
                  lovgivningen kanskje har vært overdrevent sterk i Kristelig Folkeparti. Jeg skulle
                  gjerne hatt ham her nå, slik at vi kunne ha tatt en liten debatt om det. Det er
                  mulig at det på en del områder er riktig, men samtidig har jeg lyst til å vise til
                  en del lovendringer som er foretatt, og som nettopp har vært med og endret atferd.
                  Jeg tror at innenfor alkohollovgivningen kan det kanskje være klokt å foreta
                  endringer. Jeg vil vise til røykeloven, og jeg vil også vise til bilbeltebruken,
                  som er lovhjemlet. Det er klart at i disse tilfellene har loven hatt stor
                  betydning for atferd, hvilket jeg tror også kan skje i dette tilfellet. 

Til sist vil jeg ta opp Kristelig Folkepartis forslag, som er referert i
                  dokumentet. 

Svein Roald Hansen hadde her overtatt presidentplassen.
               

 Representanten Laila Dåvøy har tatt opp de forslagene hun refererte til. 

 Denne innstillingen er et tegn på et skifte i norsk alkoholpolitikk. Vi har hatt
                  en periode da det har vært konkurranse om å være mest mulig liberal, å argumentere
                  best mulig for utvidede skjenketider, og for at det er fornuftig at det har blitt
                  tusen nye skjenkesteder i Norge i løpet av de siste ti årene. Det har liksom vært
                  bølgen. Den siste kommunen med ølmonopol er vel snart historie. Vi – mitt eget
                  parti inkludert – har konkurranse om å ha pol i alle kommuner. Denne saken viser
                  at det er et slags taktskifte. Det som statsrådene Hanssen og Storberget har
                  varslet på vegne av Regjeringen, nemlig innstramming av skjenketider, viser også
                  at det er et taktskifte i norsk alkoholpolitikk. 

Det er ingen som i utgangspunktet ønsker å stramme inn, for man fratar jo både
                  folk og kommuner en frihet. Det er klart at det er en kostnad, men den veier jeg
                  opp mot at 11 pst. av sykehusinnleggelsene påstås å være alkoholrelaterte, at det
                  blir sagt at 47 000 personer årlig blir fysisk skadet av full person, og at 200
                  000 barn lider under foreldres rusmiddelmisbruk. Jeg kunne ha ramset opp den type
                  tall. Når man veier denne kostnaden opp mot den friheten som blir begrenset for
                  deg, for meg og for den enkelte kommune, mener vi i Senterpartiet at prisen er
                  riktig, og at det er bra at Regjeringen i denne saken har varslet en lovendring i
                  den retning som Kristelig Folkeparti ønsker. 

Det som også er interessant i innstillingen, er å lese hvor Høyre står. Jeg har
                  tidligere i livet gått inn i mange debatter med litt yngre høyrefolk enn dem som
                  sitter i komiteen. Hovedpoenget til disse i debatten var ofte å løfte fram en
                  rusbrus e.l. og å skåre billige politiske poenger om hvor fortreffelig det var at
                  alkoholen fløt fritt, og at det ikke var noen restriksjoner, at dette var det
                  optimale mål på folks frihet. Men heldigvis ser vi her et mer anstendig og
                  ordentlig Høyre, som viser at det er et bredt flertall som ser alkoholens
                  utfordringer, og at man kan være villig til å stramme inn på folks frihet for å nå
                  andre samfunnsmål. 

 Det er viktig at vi fokuserer på alkoholrelaterte skader og utfordringer, og jeg
                  er glad for at også Stortinget ser det. Regjeringen har besluttet å sende på
                  høring et forslag om å redusere alkohollovens maksimale tider for skjenking med 1
                  time. Forslaget vil bli sendt på høring i løpet av sommeren. 

Jeg vil bare knytte noen få kommentarer til dette, for vi får jo rikelig anledning
                  til å diskutere det senere. Jeg hørte representanten Fredriksen kalle forslaget
                  for et avholdsforslag. Forslaget betyr at antall timer man kan skjenke alkohol,
                  reduseres fra 21 timer til 20 timer, så «avholdsforslag» synes jeg kanskje er å ta
                  i litt, når man beskriver det slik. 

Så ser jeg selvfølgelig at dette er en debatt om forholdet mellom statsmakt og
                  lokalt selvstyre. I dag er det en arbeidsdeling mellom statsmakt og lokalt
                  selvstyre i dette spørsmålet. Det er ikke 100 pst. lokalt selvstyre. Også i dag
                  har staten lagt rammer for det lokale selvstyret. Man kan velge å skjenke fram til
                  kl. 03.00, men ikke fram til kl. 04.00. Det ligger utenfor det lokale selvstyret.
                  Rammen for det lokale selvstyret er lagt til kl. 03.00. 

Regjeringen har sett hva som skjer ute i gatene. Vi har lyttet til politiet i
                  Oslo, i Bergen, i Stavanger, i Trondheim og i Tromsø. Vi har lyttet til
                  helsevesenet på de samme stedene og sier at vi fortsatt skal ha en arbeidsdeling
                  mellom lokalt selvstyre og statsmakt, men rammen for det lokale selvstyret
                  skjerpes med 1 time. Det kan ikke være slik at vi har lokalt selvstyre hvis man
                  kan skjenke til kl. 03.00., men vi har ikke lokalt selvstyre hvis man kan skjenke
                  til kl. 02.00. Det blir etter min mening en for begrenset forståelse. Så kan man
                  si at man kunne jo også gått videre, og sagt at rammen for skjenking gjelder til
                  kl. 01.00., til kl. 24.00. eller til kl. 23.00. Her har man altså foretatt en
                  avveining mellom individets frihet, det lokale selvstyret og statens ramme for
                  individet og det lokale selvstyret og foreslår 1 times innskrenking. Det mener jeg
                  verken gjør det norske folk til avholdsfolk, eller avvikler det lokale selvstyret. 

I tillegg vil vi i det høringsdokumentet som sendes ut, gå igjennom kontroll- og
                  reaksjonsbestemmelsene, som vil bli nøye vurdert. Men jeg vil poengtere at
                  alkoholloven etter mitt syn allerede inneholder gode muligheter for kontroll og
                  sanksjon. Her er jeg veldig enig med representanten Lønning i at vi på dette
                  området åpenbart har behov for å få loven til å fungere bedre. Vi har ingen
                  problemer med å få skjenkestedene til å stenge kl. 03.00. Så det å flytte
                  skjenketiden fram til kl. 02.00 er en effektiv lovendring. Men den skjenkingen som
                  skjer i det tidsrommet da det er tillatt, har vi behov for å forbedre
                  kontrollrutinene for. Her skjer det nå et stort arbeid. Helsedirektoratet gjør en
                  betydelig innsats på dette feltet, med oppfølging og samarbeid med kommunene. Det
                  gjennomføres kvalifiseringstiltak, opplæringsprogram o.l. Det er et veldig
                  omfattende arbeid som skjer. 

Jeg er enig i at når det gjelder STAD-prosjektet i Stockholm, kan man godt hente
                  inspirasjon derfra. Men det at man skal hente inspirasjon fra STAD-prosjektet i
                  Stockholm, betyr ikke at det ikke også skjer veldig mye positivt på dette feltet i
                  Norge. 

Summa summarum: Dette er en forpostfektning. Regjeringen vil sende et lovforslag
                  på høring i løpet av sommeren. Forslaget vil komme til Stortinget etter at vi har
                  hatt høringer og har lest høringsuttalelsene. Så vil vi få den ordentlige debatten
                  når det kommer til behandling. 

 De talere som heretter får ordet, har en taletid på inntil 3 minutter. 

 Grunnen til at jeg sier at dette er et forslag som i all hovedsak går på
                  avholdspolitikk, og ikke et forslag som går ut på å få knekt utagerende vold, er
                  faktisk at de levekårsundersøkelser som er gjort, viser et helt annet bilde enn
                  det både Kristelig Folkeparti og statsråden legger for dagen. 

En levekårsundersøkelse viser helt klart at antall mennesker som har vært utsatt
                  for vold eller trusler, har vært uforandret, til tross for at mange flere gikk på
                  utesteder i perioden 1995–2001 enn de gjorde i perioden 1983–1995. Dette var til
                  tross for at det var en økning. Sammenhengen mellom utelivet og vold er derfor
                  ikke så entydig som noen ønsker å presentere det som. 

Den samme levekårsundersøkelsen konstaterer også at det stort sett er unge menn
                  som slåss i fylla i helgene, og det er veldig ofte de samme personene som slår og
                  sparker gang etter gang. Dette er gjengangere som vi kunne tatt ut effektivt på en
                  rimelig lettvint måte. Det ville ha hjulpet på voldssituasjonen i byene på en helt
                  annen måte enn ved å sette skjenketiden til kl. 02.00 istedenfor til kl. 03.00,
                  som man tror er det store botemiddelet. Vi har prøvd med å endre skjenketiden fra
                  kl. 04.00 til kl. 03.00. Det hjalp ingenting. Det er andre tiltak som må til. 

 Statsråden har naturligvis rett i at uenigheten ikke dreier seg om hvorvidt det
                  skal være lokalt selvstyre eller ikke. Uenigheten dreier seg vel om hvorvidt det
                  er begrunnet å ta fra kommunene en frihet, som representanten Vedum helt riktig og
                  presist formulerte det. 

Min oppfatning er at det er den som ønsker å flytte balansepunktet, som har plikt
                  til å komme med en overbevisende begrunnelse for hvorfor man ønsker å ta fra
                  kommunene en frihet, og hvorfor man ønsker å utvide statens myndighetsutøvelse på
                  kommunenes bekostning. Jeg er ikke i stand til å se at vi har fått en slik
                  begrunnelse. 

Det blir jo ikke spesielt overbevisende når man går direkte over fra å begrunne 1
                  times innskrenkning av skjenketidene med å henvise til de totale utfordringene ved
                  voldsbruk og alkoholrelaterte skader, for hvis man for ramme alvor mener at det å
                  forandre på skjenketidene, skulle være et svar på det, må man ta litt mer i enn et
                  puslete forslag om 1 time. Det blir liksom verken fugl eller fisk. Det er vel
                  ingen som for ramme alvor tror at det i vesentlig grad kommer til å influere på
                  det totale alkoholforbruk, eller at det i vesentlig grad kommer til å redusere
                  voldsproblematikken som politiet sliter med i våre byer. Det forutsetter jo at alt
                  alkoholinntak skjer på offentlige skjenkesteder. Det gjør det som kjent ikke. 

Troen på at dette tiltaket med å flytte maksimumsgrensen 1 time, skulle ha noen
                  avgjørende innflytelse på nordmenns atferd på dette området, tror jeg at jeg må få
                  lov til å karakterisere som overtro. 

Representanten Dåvøy sammenlignet med røykeloven. Det er i og for seg interessant,
                  og det kunne vært interessant å gå dypere inn i den materien. Men det er den
                  avgjørende forskjell at det var en virkelig radikal lov som gikk til ondets rot.
                  Sammenlignet med det, blir det å forandre maksimum skjenketid med 1 time rimelig
                  puslete. Jeg tror egentlig at dette er relativt mye skrik om relativt lite ull.
               

 Dette er jo ganske morsomt! Ut fra det representanten Inge Lønning sier, burde vi
                  kanskje ha foreslått 4 eller 5 timer reduksjon. Det har vi altså ikke gjort. Vi
                  har foreslått å redusere skjenketiden med 1 time i troen på – eller overtroen på,
                  som representanten Lønning sa – at noe av volden kanskje kan reduseres. Jeg tror
                  faktisk på det. 

Vi så at da Finland liberaliserte, eksploderte volden. Jeg tenker som så at hvis
                  vi kan hindre noen i å bli utsatt for vold, og hvis vi kan hjelpe noen barn av
                  foreldre som ruser seg, slik at disse kommer hjem tidligere på kvelden fordi det
                  ikke er mer å få, er det også viktig. 

Jeg skulle gjerne vært mer radikal enn det vi har vært i dette forslaget, men
                  troen på at vi kanskje kunne få et flertall i denne sal ved å foreslå det vi
                  foreslo, var det som gjorde at vi ikke gikk mer radikalt til verks. 

Jeg er veldig glad for at Regjeringen sender dette ut på høring, og det blir
                  interessant å se hva høringsinstansene sier. Jeg tror faktisk at veldig mange,
                  kanskje spesielt foreldre med barn og unge i familien, vil synes det er positivt
                  at dette blir foreslått fra Regjeringens side. 

Helt til sist, kanskje spesielt til Fremskrittspartiet, som i veldig mange
                  sammenhenger snakker om politiet på en veldig positiv måte: Jeg synes det er rart
                  at når politiet faktisk foreslår og kommer og nærmest ber om at vi reduserer både
                  skjenketider og ikke minst også skjenkesteder, bare overser de det helt og sier at
                  det har ingen betydning hva politiet her sier. Jeg lytter til politiet. Politiet
                  har kompetanse. 

Jeg er aldri ute i gatene ved 02–03-tiden om natten – det tør jeg ikke, og jeg
                  oppfordrer de nærmeste i familien til heller ikke å være det – men jeg tror det
                  ville vært tryggere hvis skjenkestedene hadde stengt tidligere. 

 I motsetning til representanten Dåvøy hender det jeg er ute i gatene både kl. 03
                  og kl. 03.30 om natten etter å ha hatt det hyggelig på f.eks. The Dubliner her i
                  Oslo. Det er en del av livet. Men så sitter vi her som stortingsrepresentanter og
                  politikere og skal veie ulike hensyn opp mot hverandre. 

Representanten Lønning prøver på en måte å bagatellisere det, at det ikke har noen
                  betydning i det hele tatt at vi strammer inn skjenkepolitikken, at vi får en
                  endring av den politikken som har vært ført over lang, lang tid, der alt har gått
                  i motsatt retning. Det er de mange enkelttiltak i sum som skaper endring i et
                  samfunn. 

Senterpartiet er sterke forsvarere av dagens vinmonopolordning. Det finnes flere
                  representanter i Høyre som setter spørsmålstegn ved det. Vi er sterke forsvarere
                  av å ha et høyt avgiftsnivå på alkohol i Norge. Det er lett å finne representanter
                  fra Høyre som er uenige i det. Vi ønsker nå å stramme inn skjenketiden fra kl. 03
                  til kl. 02, og vi har en sterk vilje til å bruke midler på forebyggende tiltak. Så
                  klart er det summen av tiltak – vinmonopol, skjenketider, avgiftspolitikk, antall
                  skjenkesteder – og holdningsskapende arbeid i befolkningen som vil skape en
                  endring, og som forhåpentligvis gjør at antallet personer som blir rammet av vold,
                  som lider under foreldrenes rusmiddelmisbruk, og som blir innlagt på sykehus på
                  grunn av alkoholrelaterte skader, kommer til å gå ned. Det er så enorme tall. Jeg
                  har en rekke med tall her som viser hvor store kostnader alkohol skaper for
                  samfunnet. Alle tiltak hver for seg ville isolert sett kunne slås i hjel med å si
                  at det er da lite, men det er summen av tiltakene som skaper endring. 

Så er det også litt interessant å sitte og høre på debatten, for de to partiene
                  som virker å være mest uenige her i salen, er de to partiene som sier at de skal
                  gå i regjering sammen. Så det blir spennende for Kristelig Folkeparti å se om de
                  kan gå i regjering med Høyre og Venstre, som ikke har tatt ordet i det hele tatt,
                  basert på Fremskrittspartiet med tanke på ønsket om å stramme inn norsk
                  alkoholpolitikk. Det viser seg jo i denne saken, som i svært mange andre saker, at
                  når det kommer til stykket, er det Arbeiderpartiet, SV, Senterpartiet og Kristelig
                  Folkeparti som er enige om hovedretningen i norsk politikk. 

 Jeg skal bare komme med noen merknader til denne debatten som nå pågår. 

I forkant av debatten har vi i Regjeringen gjort en del vurderinger av det
                  kunnskapsgrunnlaget vi har, for å se på sammenhengen mellom skjenketider og
                  mengden vold. SIRUS har foretatt en internasjonal kunnskapsoppsummering av temaet,
                  og SIRUS sier – nå gjengitt av meg – at all tilgjengelig internasjonal forskning
                  viser at det er en sammenheng mellom hvor lenge en skjenker, og mengden vold. All
                  tilgjengelig internasjonal forskning viser en sammenheng. Det betyr ikke at hvis
                  en begrenser skjenketiden, forsvinner volden. Men den reduseres. Det er i hvert
                  fall ett viktig kunnskapsgrunnlag. 

Når det gjelder punkt 2, som jeg var inne på i mitt første innlegg, ber politiet i
                  Oslo, i Bergen, i Stavanger, i Trondheim og i Tromsø – de som ofte sies å være de
                  der ute på gata som har skoen på, som vet hva som hjelper; jeg tror jeg har hørt
                  det noen ganger før – oss innstendig om å redusere skjenketiden fra kl. 03 til kl.
                  02. Det vil virke, sier politiet. Det vil ikke fjerne volden, men det vil redusere
                  volden. 

Så har vi også noen erfaringer fra Østfold – så langt. Disse er ikke over lang
                  tid, så vi skal ikke overvurdere tallene ennå. Vi må analysere dem mer grundig.
                  Der har altså Sarpsborg, Fredrikstad og Moss, tror jeg, nå nylig redusert
                  skjenketiden fra kl. 03 til kl. 02, og volden har gått ned. Volden har gått ned,
                  ikke forsvunnet, men gått ned. 

Både representanten Fredriksen og representanten Lønning sier at ingen av de
                  internasjonale forskningsresultatene er relevante. Hva politiet mener, er ikke
                  relevant. Og det som så langt er erfaringen i Østfold, er ikke viktig. Lønning
                  sier til og med at dette er så «puslete», det blir antakeligvis ikke en stor nok
                  reduksjon av volden. Men Lønnings svar på dette er ingen forslag, ingen
                  synspunkter. Vel, hvis internasjonal forskning stemmer, hvis politiet har rett, og
                  hvis erfaringen fra Østfold stemmer, vil noen færre bli voldsofre når vi
                  gjennomfører Kristelig Folkepartis forslag her. Det synes jeg er viktig. 

 Det er utrolig hvor mye én times reduksjon kan medføre av debatt i parlamentet. Nå
                  har vi snart holdt på i en time og diskutert én times innskrenking – faktisk en
                  time som kommunene fritt kan gå til innskrenking av allerede i dag. Det er jo
                  nettopp det som helseministeren viste til når det gjaldt Østfold. Ja, man har
                  brukt det lovverket som er der. Man har sagt at ut fra våre lokale forhold synes
                  vi det er lurt. 

Så har man redusert. Det samme gjelder i en del andre kommuner som ut fra de
                  lokale forholdene nettopp har vurdert dette og innskrenket med en time. Loven
                  setter bare maksimaltider, den setter ikke minimaltid, altså når en må ha åpent.
                  Den sier at mellom kl. 03.00 og 06.00 skal det ikke skjenkes alkohol. Det er på
                  mange måter det loven sier. Men her sier man: Nei, vi mener denne siste timen er
                  for viktig, den skal ikke kommunepolitikerne få lov til å styre med, der vet vi
                  best. Vi må altså ta opp dette i Stortinget og si: Beklager, dere kan ikke skjenke
                  så lenge som til kl. 03.00, dere må stenge kl. 02.00. Det er dette saken dreier
                  seg om. 

Til Slagsvold Vedum: Når man utfordrer Kristelig Folkeparti på hvorvidt man kan gå
                  i regjering eller ikke på grunn av denne timen, vil jeg minne om en debatt vi
                  hadde forrige uke og har hatt i dag knyttet til interne uenigheter i
                  regjeringspartiene. De har nærmest gått til en æreskjelling av hverandre. Da synes
                  jeg dette ble veldig spesielt. Vi kan jo minne om en viss aksjon ute på plenen
                  her: Mens man vedtok jagerflysaken inne i salen her, stod resten ute på plenen og
                  demonstrerte. Vi bør nok gå litt ned i oss selv, og til de problemene som vi selv
                  har. 

Fremskrittspartiet og Høyre sier at det må være de lokale politikerne som må få
                  lov til å bestemme, for lovverket ligger der. Det brukes bare ikke. Det gjelder
                  også politiet. Det finnes ulike oppfatninger i politiet knyttet til hvorvidt de
                  mener det er veldig viktig å skjære ned på bevillingene i de enkelte kommuner.
                  Statsråden viste til de store byene. Ja, de store byene kan også gjøre det. De kan
                  også bruke dagens alkohollov til å redusere, hvis de mener det er viktig. 

Jeg har gang på gang tatt opp bl.a. problemstillinger knyttet til at det er
                  bostedsadresser som regulerer eldreomsorg. Da har jeg fra statsråden og andre fått
                  beskjed om at dette er noenlunde likt fordelt over hele landet. Det gjelder
                  åpenbart ikke for denne ene viktige timen, hvorvidt du kan skjenke eller ikke. Da
                  er ikke lokalpolitikerne gode nok, da skal ikke lokaldemokratiet gjelde, for det
                  er for farlig. 

 Inge Lønning har hatt ordet to ganger og får ordet til en kort merknad, begrenset
                  til 1 minutt. 

 Komiteens leder har rett i at denne debatten viser at det er mulig å få mye ut av
                  lite. Jeg har bare behov for å presisere et par ting. Laila Dåvøy viste til de
                  finske erfaringene med liberalisering av alkoholpolitikken. Det tror jeg, med
                  respekt å melde, er et bomskudd. Det dreide seg ikke om skjenketider, det dreide
                  seg om en radikal senkning av prisnivået. Det er naturligvis langt mer dramatisk
                  og har mye, mye større effekt enn det vi her diskuterer. 

Vedum var inne på at dette skulle være et varsel om den totale omlegging av
                  utviklingen i alkoholpolitikken. Det tror jeg, med respekt å melde, er en
                  overdrivelse. Han viste til vinmonopolet. Senterpartiet har vært en varm tilhenger
                  av å øke antallet polutsalg. Jeg har ikke inntrykk av at man har tenkt verken å
                  reversere det eller slutte med å gjøre det. 

Til sist: Selvfølgelig har statsråden rett i at det er en sammenheng. Spørsmålet
                  er bare: Hvilken sammenheng? Forskningsresultatene taler slett ikke til fordel for
                  at det å flytte grensene én time har noen dramatisk virkning. Slik kan ikke
                  forskning brukes. Da misbruker man den. 

 Debatten i sak nr. 15 er over. 

(Votering, se side 3821) 





                    

 Under debatten har Laila Dåvøy satt fram tre forslag på vegne av Kristelig
                  Folkeparti. 

Forslag nr. 1 lyder: 

«Stortinget ber Regjeringen om snarest å fremme forslag om endringer av
                     alkohollovens ytre ramme for servering av alkohol fra kl. 03.00 til kl. 02.00.»
                  

Forslag nr. 2 lyder: 

«Stortinget ber Regjeringen om å fremme forslag om endring av alkoholloven som
                     innebærer flere og bedre kontroller og strengere sanksjoner mot brudd på
                     alkoholloven, særlig når det gjelder overskjenking og aldersgrenser.» 

Forslag nr. 3 lyder: 

«Stortinget ber Regjeringen om snarest å fremme forslag om endring av
                     alkoholloven som innebærer sterkere vektlegging av politiets råd om motvirking
                     av vold og kriminalitet.» 

Votering:

Forslagene fra Kristelig Folkeparti ble med 94 mot 9 stemmer ikke
                  bifalt.

(Voteringsutskrift kl. 01.36.24)

Komiteen hadde innstilt: 

Stortinget ber Regjeringen samarbeide med kommunene om å gjennomføre prosjekter
                  etter inspirasjon fra STAD-prosjektet i Stockholm, som innebærer samarbeid med
                  salgsnæringen om opplæring av personale i alkoholloven og konflikthåndtering,
                  kombinert med flere kontroller av salgs- og serveringsstedene. 

Votering:

Komiteens innstilling ble enstemmig bifalt.


                    
                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre foreslår presidenten at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Etter nærmere fire timers rus- og alkoholdebatt som er
                  veldig engasjerende, er det vel nå på tide å snakke om rehabilitering. Det dreier
                  dette forslaget seg om. 

Forslagsstillerne framholder at formålet med habilitering og rehabilitering er å
                  gi mennesker som er rammet av skade, sykdom eller funksjonshemming en ny mulighet
                  til å mestre hverdagen og til å delta i samfunns- og arbeidsliv, og samtidig
                  redusere behovet for helse- og omsorgstjenester og trygdeytelser. Videre vises det
                  til flere undersøkelser som fastslår at det er behov for et langt bedre tilbud
                  både på kommunalt nivå og innenfor spesialisthelsetjenesten. Forslagsstillerne
                  mener derfor at det er alarmerende når antallet behandlingsdøgn i
                  opptreningsinstitusjoner er redusert med nærmere 54 000 under regjeringen
                  Stoltenberg, samtidig som behovet for rehabilitering faktisk er økende. En samlet
                  helse- og omsorgskomité uttalte i Budsjettinnstilling S. nr. 11 for 2006–2007 at
                  det neste store helsepolitiske satsingsområdet skulle være habilitering og
                  rehabilitering. Dette mener forslagsstillerne må skje i form av en forpliktende
                  opptrappingsplan med øremerkede midler som sikrer bedre kapasitet og kvalitet i
                  tilbudet. 

Flertallet i komiteen – Fremskrittspartiet, Høyre, Kristelig Folkeparti og Venstre
                  – viser til at fagmiljøene og pasientorganisasjonene ved mange anledninger har
                  uttalt seg kritisk til Regjeringens manglende satsing innenfor dette viktige
                  området, og mener at forventningene til «Nasjonal strategi for habilitering og
                  rehabilitering 2008–2011» etter hvert har endret seg til stor frustrasjon og
                  skuffelse. Når stadig flere ikke får oppfylt sine rettigheter, og behovet samtidig
                  øker, viser det at man ikke er i ferd med å nå den tverrpolitiske målsettingen om
                  et tilbud til alle som har behov for det. For å øke innsatsen innenfor forskning
                  og fagutvikling vil komiteen at midler til forskning og kompetanseutvikling skal
                  kanaliseres både til primærhelsetjenesten og til spesialisthelsetjenesten, men
                  også til private og private/ideelle aktører innenfor dette feltet. 

I rapporten om landsomfattende tilsyn med habiliteringstjenesten til barn avdekket
                  Helsetilsynet i 2006 store avvik og svakheter i fire av fem kommuner. Det er også
                  store geografiske forskjeller i behandlingstilbudet. Komiteen mener derfor at
                  organiseringen og finansieringen av disse tjenestene må endres slik at tilbudene
                  blir likeverdige. 

Komiteen er opptatt av at all rehabiliteringskapasitet som oppfyller gjeldende
                  kvalitetskrav, enten den er offentlig, privat eller privat ideell, utnyttes best
                  mulig, og at kvalitet og kvantitet tilpasses behovet til beste for brukerne. 

Et flertall bestående av opposisjonspartiene mener det er kritikkverdig at
                  opptreningsinstitusjoner i hele landet fremdeles driver med redusert kapasitet, og
                  at mange aktører har måttet legge ned hele eller deler av tilbudet i en tid hvor
                  stadig flere pasienter mangler et tilbud. Komiteen viser også til at diabetes og
                  KOLS er satsingsområder med egne planer, men opposisjonspartiene påpeker at
                  Regjeringen kun i liten grad har fulgt opp planene økonomisk. Det økende behovet
                  møtes ikke i tilstrekkelig grad med friske midler og ved å øke antall plasser, men
                  ved å nedprioritere andre grupper. Det rammer spesielt revmatikere, kronikere og
                  eldre, og komiteen kjenner til at flere pasienter nå må bekoste
                  rehabiliteringsoppholdene selv, noe som bidrar til å forsterke de sosiale
                  helseforskjellene. 

Opposisjonspartiene tar også opp behovet for å øke antall behandlingsreiser til
                  utlandet, og vil gi pasienter som har et spesielt behov for ledsager, og hvor
                  behandlingsinstitusjonen krever det, mulighet til å ha med en ledsager. 

Opposisjonen er av den mening at private og private, ideelle institusjoner ikke
                  kan regnes som et supplement til, men må ses på som en del av det ordinære,
                  offentlige behandlingstilbudet, og ser det som uheldig at helseforetakene har en
                  dobbeltrolle som kjøper og utøver av samme tjenester. De mener også at en ny
                  finansieringsordning må på plass. Dagens finansieringssystem fører til ulik
                  praksis og varierende oppfølging og tilbud i kommunene, og opposisjonspartiene
                  mener derfor at rehabilitering bør ha en statlig finansiering. 

Opposisjonen viser til at Regjeringens opplegg for kommunesektoren nå fører til
                  dårligere økonomi og fare for et enda dårligere rehabiliteringstilbud, mens
                  regjeringspartienes medlemmer mener det motsatte. Jeg regner med at
                  regjeringspartiene selv vil redegjøre for egne merknader. Så lenge opposisjonen
                  har flertall i komiteen, er de forslagene som ligger der, innstillingen. 

Jeg vil påpeke at punkt 4 og punkt 9 i forslaget til vedtak er identiske. Nå er
                  det slik at gode forslag gjerne kan gjentas, men det er ikke noe i veien for at vi
                  stryker punkt 9, så vi ikke behøver å stemme over det. 

 I forrige debatt var det snakk om å lytte til både politi og andre etater, men vi
                  som sitter på bakerste benk i salen her, har lyttet til Kampen Janitsjarorkester,
                  og det var bare god musikk. 

Regjeringspartiene vil vise til at målsettingen med planen knyttet til
                  rehabilitering og habilitering skal være å sikre at alle som er rammet av sykdom
                  eller nedsatt funksjonsevne, får hjelp til å bedre eller bevare et best mulig
                  funksjonsnivå. Komiteen ser det slik at det vil bidra til å bedre livskvaliteten
                  og selvstendigheten for den enkelte pasient og de pårørende. Samtidig vil en
                  satsing på habilitering og rehabilitering legge til rette for at flere kan delta
                  aktivt i arbeids- og samfunnslivet, og bidra til at behovet for helse- og
                  omsorgstjenester begrenses. Opptrappingsplanen for habilitering og rehabilitering
                  skal sikre et bedre tilbud til alle pasientgrupper, uavhengig av tilknytning til
                  arbeidslivet, alder, diagnose og kjønn. Det må sikres øremerkede midler til å
                  styrke dette området. 

Det er viktig å øke innsatsen innenfor forskning og fagutvikling, slik at
                  behandlingstilbudet i større grad blir kunnskapsbasert, holder høyt kvalitativt
                  nivå og er kostnadseffektivt. Midler til forskning og kompetanseutvikling må
                  kanaliseres til primærhelsetjenesten og til spesialisthelsetjenesten, men også til
                  private og private ideelle aktører innenfor området. 

Jeg er enig med forslagsstillerne i at det har vært en betydelig vekst i de
                  generelle bevilgningene til helsetjenestene de siste årene, og at antall
                  behandlede pasienter øker. Det har aldri tidligere vært brukt mer ressurser på
                  rehabilitering og habilitering. De fleste helseforetak har nå egne
                  rehabiliteringstilbud samt rehabilitering gjennom polikliniske og ambulante team.
                  I tillegg tilbyr flere helseforetak arbeidsrettet rehabilitering. 

Jeg vil også peke på at styrket kommuneøkonomi har bidratt til at kommunene har
                  fått mulighet til å følge opp sitt ansvar innenfor området på en enda bedre måte,
                  og i tillegg brukes det mer ressurser på private rehabiliteringsinstitusjoner enn
                  tidligere. 

Regjeringspartiene vil også minne om at etter at Bondevik II-regjeringen overførte
                  ansvaret for finansiering og bestilling av tjenester fra private opptrenings- og
                  rehabiliteringsinstitusjoner til de regionale helseforetakene i 2006, har
                  bevilgningene økt med ca. 120 mill. kr. Tilskuddet til private opptrenings- og
                  rehabiliteringsinstitusjoner er i tråd med Magnussen-utvalgets innstilling lagt
                  inn i de ordinære basisbevilgningene til de regionale helseforetakene for 2009.
                  Gjennom oppretting av skjevfordeling i overføring av ressurser til
                  rehabiliteringstjenester har helseregionene blitt tilført økte bevilgninger og
                  økte forutsetninger for å styrke sin innsats innen rehabilitering og opptrening. 

Jeg vil vise til at det har vært en rekke omstillingsprosjekter i private
                  opptrenings- og rehabiliteringsinstitusjoner de siste tre årene. Bevilgningene til
                  dette er også videreført i budsjettet for 2009 for å understøtte
                  omstillingsprosessene og videre utvikling av det faglige tilbudet. 

«Nasjonal strategi for habilitering og rehabilitering 2008–2011», som ble lagt
                  fram i forbindelse med statsbudsjettet for 2008, la vekt på at det skal settes av
                  tilstrekkelige ressurser og utvikles riktig kapasitet, og at brukermedvirkningen
                  skal styrkes. God samhandling mellom nivåer og etater for å skape helhet og
                  sammenheng i tjenestene er også en utfordring som strategien tar tak i. 

Regjeringspartiene er enig med forslagsstillerne i at habiliteringstilbudet til
                  barn og unge ikke er godt nok, og at det ikke er nok kunnskap om hva som er det
                  beste tilbudet. Derfor er forskning og evaluering viktig. I tillegg til utvikling
                  av habiliteringstjenesten for barn innenfor spesialisthelsetjenesten gjennom
                  tilskuddsmidler er det nødvendig å sette mer fokus på det kommunale
                  habiliteringsarbeidet og samhandling mellom de ulike tjenestene. En handlingsplan
                  for habilitering av barn og unge er under arbeid og vil bli ferdigstilt om kort
                  tid. 

Vi kjenner til at det fortsatt er brukergrupper som ikke tilbys
                  voksenhabiliteringstjenester, bl.a. fordi kompetansen og ressurser i form av bl.a.
                  leger og psykologer er begrenset. Samarbeid og ansvarsfordeling med andre deler av
                  spesialisthelsetjenesten må bedres, særlig når det gjelder psykisk helsevern. 

Én av fem i yrkesaktiv alder står utenfor arbeidslivet. En av hovedutfordringene
                  for vårt velferdssamfunn er å inkludere flere i yrkeslivet og redusere antall
                  mottakere av trygd. Ordningen «Raskere tilbake», som innebærer kjøp av
                  helsetjenester for sykmeldte, er et slikt tiltak. 

Regjeringen har allerede tatt initiativ til at habiliterings- og
                  rehabiliteringsfeltet står sentralt i det arbeidet som nå er satt i gang med en ny
                  samhandlingsreform, som snart vil bli lagt fram. Det er viktig at den sterke
                  veksten som har vært innenfor området, blir videreført, og at en gjennom
                  samhandling mellom kommunene og spesialisthelsetjenesten kan få enda mer ut av de
                  midlene som bevilges, både når det gjelder kvalitet og kvantitet. 

Til slutt vil jeg ta opp mindretallets forslag, om at representantforslaget
                  vedlegges protokollen. 

 Representanten Jorodd Asphjell har tatt opp det forslaget han refererte til. 

 I forrige regjeringsperiode satte vi i gang en kartlegging av behovet på
                  rehabiliteringsområdet. Det resulterte i en rapport utarbeidet av SINTEF i 2005.
                  Den forrige regjeringen startet også arbeidet med en handlingsplan for
                  habilitering og rehabilitering. Det arbeidet ble ikke videreført etter
                  regjeringsskiftet. 

I inneværende stortingsperiode tok Høyre initiativ til det som ble en felles
                  komitémerknad i budsjettinnstillingen for 2007, hvor en samlet komité sa at
                  rehabilitering må bli det neste store satsingsområdet i norsk helsepolitikk. Det
                  er ikke mulig å se at dette har avsatt noen spor i den utvikling som har vært på
                  feltet etter den tid. 

Det markeres også ved at samtlige organisasjoner som jobber med habilitering og
                  rehabilitering, hvert eneste år har markert sin utålmodighet og sin misnøye med
                  fraværet av satsing på det som en samlet helsekomité sa skulle bli det neste store
                  satsingsområdet. 

I innstillingen til dette forslaget er det bemerkelsesverdig at regjeringspartiene
                  gir uttrykk for tilfredshet med tingenes tilstand og gir direkte uttrykk for at
                  man ikke har noe ønske om å løfte ambisjonsnivået i forhold til dagens situasjon.
                  Man sier i denne merknaden: 

«Det er viktig at den sterke veksten som har vært innenfor området, blir
                     videreført». 

Den sterke veksten er det ingen andre enn regjeringspartienes representanter i
                  helsekomiteen som har fått øye på. Det er riktig at det har vært en sterk vekst i
                  helsebudsjettene, det er riktig at det har vært en betydelig vekst i antall
                  pasienter som mottar behandling, men å hevde at det har vært en sterk vekst på
                  området habilitering/rehabilitering, savner ethvert grunnlag i de faktiske
                  forhold. 

Så sier regjeringspartiene i sin begrunnelse for ikke å støtte forslaget at de er
                  tilfreds med «at Regjeringen allerede har tatt initiativ til at habiliterings- og
                  rehabiliteringsfeltet står sentralt i arbeidet som nå er satt i gang med en ny
                  samhandlingsreform.» 

Det er det jo ikke helt lett for oss andre å forholde seg til, fordi kunnskapen om
                  hva man holder på med der, har man jo bare fått bitvis, og jeg har ikke registrert
                  i det innsalget man har holdt på med av samhandlingsreformen som skal legges frem
                  når Stortinget går fra hverandre, at rehabilitering i det hele tatt har vært nevnt
                  som et satsingsområde i den sammenheng. Det har vært lagt stor vekt på å snakke om
                  viktigheten av forebygging. Det er selvfølgelig riktig i et langsiktig perspektiv,
                  men det hjelper jo fint lite dem som har bruk for rehabilitering. 

Det har også vært snakk om at man skal gjøre grunnleggende grep når det gjelder
                  sykehusfinansiering og sluse det via kommunene, men det er heller ikke motivert
                  med henvisning til at det er behov for å satse mye sterkere på rehabilitering – i
                  hvert fall har ikke jeg oppfattet det slik. 

Så har det til sist vært sagt at man på mange måter skal oppheve fastlegereformen,
                  i hvert fall underminere den ganske kraftig, for å få til bedre samhandling. Men
                  det er da heller ikke noe svar på behovet for økt satsing på habilitering og
                  rehabilitering. Så i den utstrekning det virkelig er et sentralt poeng og et
                  sentralt formål med samhandlingsreformen, er det på høy tid at vi får vite det,
                  for hittil har det vært en vel bevart hemmelighet. 

 Jeg vil takke representantene fra Høyre for dette forslaget. Samtidig er det litt
                  vemodig at vi gang på gang må reise debatter om habilitering og rehabilitering fra
                  opposisjonspartienes side. Det er fordi Regjeringens strategiplan ikke i
                  realiteten er en forpliktende opptrappingsplan, slik vi ser det. En rekke
                  pasientorganisasjoner har gang på gang påpekt det samme. De etterlyser
                  regjeringspartienes reelle vilje og synliggjøring av å satse på habilitering og
                  rehabilitering. 

La meg si noe om organisasjonenes frustrasjoner og etterlysninger: 

Unge funksjonshemmede i FFO påpeker viktigheten av punkt 3 i representantforslaget
                  om en plan for utvikling av et mer mangfoldig tilbud som er tilpasset ulike
                  pasienter i ulike livssituasjoner, herunder ungdom. De ser også et klart behov for
                  å innrette tjenester i en retning som spesielt tar hensyn til ungdomsfasen. De har
                  lenge ønsket å få etablere et nasjonalt kompetansesenter for ungdom og
                  rehabilitering. 

FO, Fellesorganisasjonen, sier rett ut at de ikke har sett igjen satsing på
                  habilitering og rehabilitering i de konkrete budsjettforslagene fra Regjeringen,
                  til tross for at rehabiliteringsstrategien påpeker flere utfordringer som det er
                  nødvendig å få løst. 

Norsk Revmatikerforbund mener at en forpliktende opptrappingsplan bør sørge for at
                  kapasiteten for mennesker med revmatisme, muskel- og skjelettplager utvides på
                  rehabiliteringsinstitusjoner både i Norge og i utlandet. Videre har de påpekt at
                  tilbudet til revmatikerne nå er blitt dårligere, fordi enkelte grupper helt har
                  blitt fratatt tilbud de hadde tidligere. Regjeringens svar er at
                  samhandlingsreformen og overføring av ansvar til kommunene skal ivareta grupper
                  som har mistet sitt tilbud. 

Actis viser til at dersom opptrappingsplanen for rusfeltet fra 2007 hadde blitt
                  fulgt opp med nødvendige midler, hadde det ikke vært nødvendig å ta russektoren
                  spesifikt opp i forbindelse med den saken vi behandler i dag. Likevel har de
                  måttet gjøre det. De sier dessuten at frivillige organisasjoner er en undervurdert
                  kraft i arbeidet med å rehabilitere og integrere mennesker med avhengighet til
                  alkohol og narkotika. 

Det siste jeg vil nevne, er at rehabiliteringsaksjonen gir full støtte til behovet
                  for en forpliktende nasjonal handlings- og opptrappingsplan for habiliterings- og
                  rehabiliteringsfeltet – altså selve forslaget som framlegges i dag.
                  Kreftforeningen og FFO gjør det samme. 

Dersom vi ser tilbake på Regjeringens strategidokument, husker sikkert flere at
                  Regjeringen den gangen det kom, ble kritisert for sin definisjon av
                  rehabilitering. Som noen den gang uttalte: Nå er jo alt blitt rehabilitering, til
                  og med et fastlegebesøk. Men vi kan ikke, og må ikke, kalle alt rehabilitering. Da
                  er det jo lett for en regjering å si at man har gjort veldig mye mer. 

Helseministeren har tydeligvis kommet med signaler om at kommunene skal få et
                  langt større ansvar for rehabilitering. Da blir jeg litt betenkt, og da tenker jeg
                  på mer til kommunene i forhold til i dag. Jeg antar at rehabilitering innen
                  spesialisthelsetjenesten også skal styrkes og videreføres, og at kommunene ikke
                  skal overta der spesialisthelsetjenesten til nå har sviktet, eller ikke har gjort
                  en god nok jobb. Særlig er jeg bekymret for den institusjonaliserte
                  rehabiliteringen som i dag pågår i andrelinjetjenesten, og som det fortsatt vil
                  være et skrikende behov for. 

Til sist: Vi ser nok alle fram til fredag 19. juni med spenning. Da kommer kanskje
                  noen av svarene også på de mange behovene som ligger på habiliterings- og
                  rehabiliteringsfeltet, selv om vi fra Stortingets side, i likhet med det som
                  representanten Lønning sier, ikke har hørt så mye om det til nå. Jeg håper
                  inderlig at vi alle blir beroliget, ikke minst pasientgrupper og enkeltmennesker
                  som fortsatt står i kø for nødvendig habilitering og rehabilitering. 

 Stortinget behandlet Nasjonal strategi for habilitering og rehabilitering
                  2008–2011 i forbindelse med statsbudsjettet for 2008. Jeg tar sikte på å utarbeide
                  et statusdokument halvveis i strategiperioden som skal danne grunnlaget for Helse-
                  og omsorgsdepartementets prioriteringer for siste del av strategiperioden. Dette
                  statusdokumentet vil bli lagt fram i forslaget til statsbudsjett for 2010. 

Habilitering og rehabilitering er et viktig felt som denne regjeringen har fokus
                  på. Rehabilitering er et bredt og omfattende felt, der tjenester fra flere etater
                  er nødvendig for å få en god og helhetlig rehabiliteringsprosess. Innenfor
                  helsetjenesten skjer habilitering og rehabilitering både i kommunene og i
                  spesialisthelsetjenesten. Innenfor spesialisthelsetjenesten gis det
                  rehabiliteringstjenester i sykehus, både i avdelinger for fysikalsk medisin og
                  rehabilitering og i andre avdelinger, i poliklinikker, gjennom rehabiliteringsteam
                  og gjennom lærings- og mestringssentre. Det finnes spesialsykehus for
                  rehabilitering, og det gis tilbud i private opptrenings- og
                  rehabiliteringsinstitusjoner. 

Etter at ansvaret for tjenester i private opptrenings- og
                  rehabiliteringsinstitusjoner ble overført til de regionale helseforetakene, er
                  dette tilbudet sett i sammenheng med øvrige tilbud i spesialisthelsetjenesten.
                  Gjennom avtaler stilles det krav til tjenestene. Dette innebærer at kvaliteten er
                  bedre enn tidligere. Kompetansen er også blitt bedre, for antall leger,
                  fysioterapeuter, ergoterapeuter, sykepleiere og idrettspedagoger ved
                  institusjonene har økt. 

I henhold til statistikk fra Norsk pasientregister var det 33 571
                  rehabiliteringsopphold i 2008. I 2005 var det 32 920 opphold. Antall opphold gikk
                  noe ned i 2006 – det første året etter overføringen – men har økt både i 2007 og
                  2008. Nå vurderes det mer individuelt hvor lenge et opphold bør vare, og hvilke
                  pasienter som bør ha opphold i institusjon. Noen institusjoner har tilbud om
                  dagopphold. Noen av de pasientene som tidligere fikk opphold i private
                  opptrenings- eller rehabiliteringsinstitusjoner, får, og bør få, tilbud i
                  kommunen. 

Jeg er enig i at det er fullt mulig å gjøre mer på dette området. Derfor har vi
                  også en nasjonal strategi for å bygge opp dette feltet. Det er under oppbygging,
                  både når det gjelder kompetanse og kapasitet. 

Samhandlingsreformen vil ha et klart fokus på rehabilitering, og det er
                  kommunisert fra meg tidligere, også her i salen. Så det at rehabilitering vil være
                  en del av samhandlingsreformen, er viktig. Men hovedfokuset der kommer til å være
                  på kommunal rehabilitering, ikke fordi vi skal overføre oppgaver fra
                  spesialisthelsetjenesten til kommunehelsetjenesten – spesialisthelsetjenesten skal
                  også bygges ut på dette området – men jeg mener nok at den største svikten
                  innenfor rehabiliteringsfeltet ligger på det kommunale nivået. Derfor vil
                  samhandlingsreformen spesielt ha fokus på det kommunale feltet, og så vil den
                  statusrapporten som jeg sier skal legges fram i forbindelse med statsbudsjettet,
                  særlig legge vekt på den videre utbygging av spesialisthelsetjenesten. 

Det er viktig å si at en arbeidsgruppe som er nedsatt av Helsedirektoratet, har
                  som oppfølging av Nasjonal strategi for habilitering og rehabilitering foretatt en
                  samlet gjennomgang av private virksomheters rammebetingelser på
                  rehabiliteringsområdet. Helsedirektoratet har avgitt en rapport som nå er til
                  behandling i Helse- og omsorgsdepartementet. Det er også en del av den
                  oppsummeringen vi må gjøre halvveis i strategiperioden. 

Avslutningsvis vil jeg bare si at det er fullt ut mulig å diskutere større behov
                  på rehabiliteringsfeltet. Nettopp derfor jobber vi med å bygge det ut, og nettopp
                  derfor vil også rehabiliteringsfeltet være en viktig del av samhandlingsreformen.
               

 Det blir replikkordskifte. 

 Statsråden viste til to ting i sitt innlegg. Det ene var en statusrapport for den
                  eksisterende strategien midtveis. Deri ligger det jo ikke noe løfte om noe høyere
                  ambisjonsnivå, det er selvfølgelig bare rent deskriptivt. Det andre var at
                  samhandlingsreformen ville inneholde noe om rehabilitering, men det er knyttet opp
                  mot primærhelsetjenesten. 

Da er mitt spørsmål: Har jeg oppfattet det riktig at det heller ikke der ligger
                  noen antydning til varsel om økt satsing, altså at ambisjonsnivået skal løftes fra
                  den strategiplanen man nå har, og opp på et betydelig mer ambisiøst nivå? For det
                  var jo det en enstemmig komité sa i budsjettinnstillingen i 2007, og som ikke er
                  blitt fulgt opp etterpå. Oppfattet jeg statsråden riktig, at det han nå sa, var at
                  det heller ikke kommer til å bli fulgt opp i fortsettelsen? 

 Det ligger jo en ambisjon om en opptrapping av feltet i den nasjonale strategien.
                  Det er viktig å se at vi faktisk følger den, og så er det viktig å vurdere hvordan
                  statusen er nå halvveis. Så er det viktig å gjøre en oppsummering på basis av det,
                  og i de årlige budsjettene komme med en oppfølging av en plan som har en ambisjon
                  om en opptrapping. 

Så er det i og for seg helt legitimt for meg at Inge Lønning mener at det burde ha
                  vært trappet opp enda mer. Det er en del av den politiske dialog. Men det ligger
                  en ambisjon på feltet, den ligger i planen. Vi evaluerer om vi nå greier å få til
                  den oppbyggingen som vi ønsker oss. Vi vurderer nivået i forbindelse med
                  budsjettet, og rehabilitering vil være en viktig del av samhandlingsreformen. Det
                  vil Lønning kunne lese når meldingen kommer på fredag. 

 Svaret er interessant, men problemets utgangspunkt er jo at ingen av dem som er
                  inne i dette feltet – da tenker jeg på brukerorganisasjonene – er tilnærmelsesvis
                  tilfreds med den eksisterende strategi. Det er jo det som også var utgangspunktet
                  for den enstemmige komitémerknaden i 2007, at man ikke mente at det var et adekvat
                  svar på utfordringen, og det var jo derfor komiteen samlet sa at dette er den
                  virkelig store utfordring til et nytt hovedsatsingsområde i norsk helsepolitikk. 

Igjen må jeg da spørre: Har ikke statsråden noe sterkere svar på det enn å vise
                  til den eksisterende strategi, og at han skal vurdere hvorvidt han har klart å
                  følge den strategien som ingen andre er fornøyd med? 

 Nivået på den årlige aktiviteten i helsesektoren, også inkludert rehabilitering og
                  habilitering, er jo i tråd med det Stortingets flertall vedtar. Det er jo fullt ut
                  avstemt med Stortinget. Det er ikke slik at Regjeringen her har et nivå på
                  rehabiliteringsfeltet som er i strid med det Stortinget ønsker. Regjeringen
                  gjennomfører Stortingets vedtak. 

 Flere har ikke bedt om ordet til replikk. 

Flere har ikke bedt om ordet til sak nr. 16. 

(Votering, se side 3821) 





                    

 Under debatten har Jorodd Aspjell satt fram et forslag på vegne av
                  Arbeiderpartiet, Sosialistisk Venstreparti og Senterpartiet. Forslaget lyder: 

«Dokument nr. 8:81 (2008–2009) – representantforslag fra
                     stortingsrepresentantene Erna Solberg, Inge Lønning og Sonja Irene Sjøli om en
                     opptrappingsplan for habilitering og rehabilitering – vedlegges protokollen.»
                  

Det voteres alternativt mellom dette forslaget og komiteens innstilling. 

Komiteen hadde innstilt: 

Stortinget ber Regjeringen fremme forslag om en opptrappingsplan for habilitering
                  og rehabilitering som må inneholde følgende elementer: 

1. En vurdering av behov for habiliterings- og rehabiliteringstjenester for
                        ulike pasienter, og en gjennomgang av det eksisterende tilbudet på området.
                     

2. Konkrete måltall for opptrapping av tilbudet innenfor habilitering og
                        rehabilitering, med hensyn til kapasitet i tilbudet, rekruttering av
                        personell og økonomiske ressurser. 

3. En plan for utvikling av et mer mangfoldig tilbud som er tilpasset ulike
                        pasienter i ulike livssituasjoner, herunder for ungdom. 

4. Ordninger for åpne kvalitetsvurderinger av både offentlige og private
                        tilbud. 

5. En plan for å sikre mer forutsigbare rammevilkår for private aktører,
                        herunder driftsavtaler med 5 års varighet som hovedregel. 

6. En klargjøring av ansvarsforhold med hensyn til habiliterings- og
                        rehabiliteringstjenester mellom kommuner, helseforetak og Nav. 

7. En plan for utvikling av internasjonalt samarbeid om spesialiserte tilbud
                        for eksempel når kronisk syke må rehabiliteres for andre skader. 

8. Øremerkede midler til forskning på habilitering og rehabilitering, som
                        grunnlag for et bedre og mer kunnskapsbasert tjenestetilbud. 

9. Ordninger for åpne kvalitetsvurderinger av både offentlige og private
                        tilbud. 

 Presidenten gjør oppmerksom på at det er Fremskrittspartiet, Høyre, Kristelig
                     Folkeparti og Venstre som står bak innstillingen, og at punktene 4 og 9 er
                     identiske, og at punkt 9 derfor skal strykes. 

Votering:

Ved alternativ votering mellom komiteens innstilling – med den nevnte
                  rettelse – og forslaget fra Arbeiderpartiet, Sosialistisk Venstreparti og
                  Senterpartiet ble forslaget bifalt med 53 mot 50 stemmer.

(Voteringsutskrift kl. 01.37.48)


                    
                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver partigruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Ja, her er det best å bite tennene sammen og fortsette. 

Dette representantforslaget fra Fremskrittspartiet gjelder en takordning for hvor
                  mye den enkelte selv skal dekke av utgifter til nødvendig tannbehandling. Vi har
                  det siste året diskutert tannhelse flere ganger, noe som viser at dette er et tema
                  som opptar oss, og som vi ikke er i mål med eller er der vi vil være. 

Forslagsstillerne ønsker en tannhelsereform, og det er tverrpolitisk enighet i
                  komitéen om at en utvidelse av rettighetene er nødvendig. Populært sagt mener vel
                  alle at tennene nå skal være en del av kroppen. I St.meld. nr. 35 for 2006–2007
                  ble den framtidige tannhelsetjenesten drøftet, og ny lov ble varslet, noe vi nå
                  venter på. 

Et flertall, representantene fra Arbeiderpartiet, Høyre, SV, Kristelig Folkeparti,
                  Senterpartiet og Venstre, viser til det som er varslet i St.meld. nr. 35. De viser
                  også til det som er gjort av Samarbeidsregjeringen tidligere, og som senere er
                  fulgt opp og videreutviklet av nåværende regjering. Det vises spesielt til
                  innsatsen overfor rusmisbrukere og når det gjelder behandling av periodontitt. 

Forslagsstillerne fra Fremskrittspartiet vil ha en reform nå. De er utålmodige og
                  foreslår at dette skal skje allerede fra 2010. Venstre har sin egen løsning med
                  høykostnadsbeskyttelse, som jeg regner med at de vil argumentere for. 

Forslaget som ligger her, er bra. Det gir en god innfallsvinkel til framtidige
                  løsninger, men som forslagsstillerne nevner, er dette en omfattende og svær
                  reform. Det må fås på plass avtaleverk med tannlegene, grensesetting for kosmetisk
                  og nødvendig tannbehandling må på plass, og en må se på tilgjengeligheten til
                  tannleger rundt om i landet, som er variabel i dag. Dette er en utfordring når det
                  gjelder rekruttering. 

Jeg regner med at forslagsstillerne vil redegjøre for sitt eget forslag, mens
                  flertallet foreslår å legge det ved protokollen. For de rød-grønne partienes del
                  ønsker vi å utvikle ordninger som fanger opp dem som trenger det mest. Dette er i
                  tråd med St.meld. nr. 35, der man sakte, men sikkert innlemmer flere grupper i nye
                  ordninger. Alle de tre rød-grønne partiene har landsmøteforslag om tannhelse som
                  alle utvider dagens ordninger radikalt. Det betyr at vi i neste stortingsperiode
                  vil gå videre i tråd med de forslagene. Det er jo ikke slik som det kan se ut av
                  det Fremskrittspartiet skriver i sin merknad, at med en gang et landsmøteforslag
                  er vedtatt, blir det effektuert. Det viste Fremskrittspartiet til fulle for noen
                  uker siden da vi her i salen debatterte dette med aktiv dødshjelp, som var vedtatt
                  på deres landsmøte rett før. 

I salen ble det sagt at det selvsagt ikke skulle gjelde nå. Det var framtidig
                  politikk. Det gjelder også vår tannhelsepolitikk. Fremskrittspartiet viste det ved
                  å konfirmere sitt vedtak i Odelstinget rett etter, der man stemte imot sitt eget
                  landsmøteforslag. Det gjør ikke vi rød-grønne. Vi ønsker å legge forslaget ved
                  protokollen, for vi mener dette er et godt forslag og en god innfallsvinkel. 

Det er valgkamp. Det vises på de mange forslagene fra nettopp Fremskrittspartiet i
                  disse dager. Forslaget er veldig bra, men det må nok jobbes mer med det. 

Per Rune Henriksen hadde her overtatt presidentplassen.
               

 Fremskrittspartiet fremmer i dokumentet forslag om at «Stortinget ber Regjeringen
                  legge fram forslag for Stortinget, innen utgangen av 2009, om en takordning for
                  hvor mye den enkelte selv skal dekke av utgifter til nødvendig tannbehandling»,
                  med sikte på innføring 1. januar 2010. 

Fremskrittspartiet mener det er behov for en omfattende tannhelsereform, en reform
                  hvor den enkeltes økonomiske situasjon ikke skal være avgjørende for om man har
                  råd til å skaffe seg nødvendige tannhelsetjenester. Dette kan best gjøres, slik vi
                  ser det, gjennom å etablere et øvre egenandelstak for hva den enkelte selv må
                  betale for tannhelsetjenester som er sykdomsrelaterte. Samtidig er det også et
                  behov for en forbedring av tannhelsetilbudet til de grupper som i dag har rett til
                  gratis tannhelsetjenester, eller allerede er innenfor refusjonssystemet. 

Når vi ønsker en tannhelsereform, er det nødvendig at departementet utarbeider
                  kriterier for nødvendig og forsvarlig tannlegebehandling, hvor det skilles mellom
                  kosmetiske og sykdomsrelaterte behandlinger, og det må etableres et avtaleverk
                  mellom myndighetene og Den norske tannlegeforening relatert til refusjonstakster
                  og andre rammevilkår for en tannhelsereform. Vi trenger ikke nødvendigvis å finne
                  opp kruttet helt på nytt. Sverige har gjennomført denne type ordning og har
                  således erfaring på området. 

Det er på høy tid at sykdom i munnhulen likestilles med sykdom i resten av
                  kroppen. Det er et kunstig skille i norsk helsevesen mellom hvordan
                  tannhelsetjenesten og øvrige helsetjenester blir behandlet. All annen
                  helsetjeneste er refusjonsberettiget. Vi er alle kjent med hvilke problemer dagens
                  situasjon i Norge avstedkommer for den enkelte som har store problemer med tennene
                  og med sykdom i munnhulen. Dagens prisnivå i Norge er for mange altfor høyt. Dette
                  får mange konsekvenser: Selvbildet blir svekket, mange isolerer seg og unngår å
                  søke jobb. Jeg har selv hatt samtaler med personer som har hatt periodontitt, og
                  som bestemt har ment at dette var hovedårsaken til at man stod uten arbeid. Cirka
                  3 000 norske tannlegepasienter drar til utlandet hvert eneste år til ulike
                  behandlinger – fra behandling for periodontitt til innsetting av implantater. 

Det er mange sider som kunne vært nevnt, men jeg vil særlig nevne den oppfølging
                  som de eldre får. Mangelen på kunnskap og kompetanse i fylkene er stor, og vi har
                  som nasjon en jobb å gjøre. 

Det forunderlige i denne saken er at både Arbeiderpartiet og Sosialistisk
                  Venstreparti på sine respektive landsmøter i vår har vedtatt å gå inn for en slik
                  tannhelseordning som den dette representantforslaget tar opp, og da er det
                  merkelig at man går ut høyt på banen og i media og ønsker en tannhelsereform
                  velkommen. Ja, Sosialistisk Venstreparti gikk sågar så langt at man fremmet en
                  interpellasjon hvor man ønsket en tannhelsereform hjertelig velkommen, kritiserte
                  dagens ordning og fikk støtte av Arbeiderpartiet. Det kan virke som om det gamle
                  slagordet «tomme tønner ramler mest» virkelig er en god beskrivelse av
                  Regjeringens politikk på området. Jeg vil anbefale de rød-grønne om å støtte dette
                  forslaget, la prestisjen ligge og støtte et forslag som de i utgangspunktet er
                  enig i. Det ville ha hjulpet tannhelsepasientene, og det er vel for pasientenes
                  del vi er her. 

Jeg vet ikke om valgkampen var noe mindre startet da Sosialistisk Venstreparti og
                  Arbeiderpartiet hadde sine landsmøter enn hva den er i dag. Jeg fremmer herved
                  Fremskrittspartiets forslag. 

 Representanten Jan-Henrik Fredriksen har tatt opp det forslaget han refererte til.
               

 Høyre er enig med forslagstillerne i at en utvidelse av rettigheter innen
                  tannhelsefeltet er helt nødvendig, og vi ser fram til at Regjeringen kommer med
                  den varslede gjennomgangen i forbindelse med ny lov om tannhelsetjenester. 

For knapt to uker siden hadde representanten Ballo en interpellasjon i Stortinget
                  som berørte disse spørsmålene, og i tillegg behandlet vi en tannhelsemelding fra
                  Regjeringen i fjor. Det viktigste politiske tiltaket i stortingsmeldingen var for
                  øvrig at den rød-grønne regjeringen avlyste løftene om gratis tannbehandling til
                  alle. 

Det Regjeringen har levert på disse fire årene, er ikke 6 milliarder kr til en
                  tannhelsereform, men 6 mill. kr, ikke til tannbehandling til dem som trenger det
                  mest, men til kompetansetiltak. 

Høyre har aldri lovet gratis tannbehandling til alle, fordi vi mener at dette ikke
                  ville være en riktig prioritering av helsekronene. Høyre vil ikke skape en
                  forventningskrise på dette området. For de aller fleste representerer utgifter til
                  tannbehandling en overkommelig utgift. I en tid da de fleste har god privatøkonomi
                  og god tannhelse, ja kanskje den beste noen gang, mener vi det ikke er grunnlag
                  for å gå inn for generelle refusjonsordninger for disse utgiftene. 

Det har imidlertid vært, og er, et sentralt element i Høyres tannhelsepolitikk at
                  de som har lave inntekter og høye tannhelseutgifter, må få bedre offentlige
                  støtteordninger. Dårlig tannhelse kan føre til sterke smerter, problemer med å
                  spise og oppleves som sosialt stigmatiserende. Slike tannhelseproblemer rammer i
                  særlig grad personer med rusproblemer, syke eldre og personer med psykiske
                  lidelser. Samtidig har enkelte så lav inntekt over tid at de har problemer med å
                  dekke utgifter til tannlege. 

Høyre har styrket tannhelsetjenesten for dem som trenger det mest, og vi mener
                  dette er den viktigste retningen for det videre arbeidet på tannhelsefeltet. 

Samarbeidsregjeringen innførte en helt ny skjermingsordning med egenandelstak 2,
                  som sikrer offentlig støtte bl.a. til kirurgisk behandling for tannproblemer og
                  behandling av periodontitt. 

Samarbeidsregjeringen sørget også for en betydelig utvidelse av lavterskel
                  helsetjenester for rusavhengige. Tannhelsetjenester til mennesker med store
                  problembelastninger må utformes som ubyråkratiske lavterskeltilbud. Dette er helt
                  nødvendig for at mennesker med eksempelvis alvorlige rusproblemer og alvorlige
                  psykiske lidelser skal få hjelp. Eldre og andre som mottar omsorgstjenester, må
                  også være prioritert. I den forbindelse vil jeg helt til slutt vise til Høyres
                  forslag om et kunnskapsløft for ansatte i omsorgstjenesten, og at bedre kunnskap
                  om tannhelse og tannpleie bør være en del av det. 

 Høyre ønsker ingen offentlig tannhelsereform, gjorde Sonja Irene Sjøli helt klart
                  her, og det er jo et ærlig standpunkt å gå inn i valgkampen med. Derfor skal jeg
                  heller ikke bruke mye tid på Høyre – tannstatusen blir neppe bedre av det – men i
                  stedet konsentrere meg om Fremskrittspartiet. 

Det synes ut fra det forslaget som Fremskrittspartiet legger fram her, som om
                  ingen, absolutt ingen, partier i denne salen har større forventninger til
                  Regjeringens gjennomføringsevne enn Fremskrittspartiet. Hvis man skulle tenke seg
                  rent teoretisk at man med utgangspunkt i et flertallsvedtak i dag skulle ha en
                  tannhelsereform opp og gå fra 1. januar 2010, betyr det at denne saken må
                  håndteres atskillig raskere enn da Olsen-utvalget og nedsettingen av det ble
                  håndtert – såpass urealistisk er det. Det betyr også at en måtte gått i
                  forhandlinger med Tannlegeforeningen for å få til en type avtale som var
                  forpliktende, som gjorde at de ikke kunne ha mer enn et visst beløp i egenandeler,
                  og som gjorde at alt dette skulle utvikles gjennom sommeren og høsten, for så å
                  være på plass 1. januar 2010, og det overfor en yrkesgruppe som har motsatt seg
                  den typen tiltak gjennom hundre år. 

Jeg må si at hvis det er noe man kan lære av det forslaget fra Fremskrittspartiet,
                  er det at deres tiltro til denne flertallsregjeringen sprenger grenser, for jeg
                  har ikke så stor tiltro til noen regjering om at dette er mulig. Derfor er også
                  dette forslaget helt komplett urealistisk. Det finnes ikke snev av realisme i det.
                  Det har kun en eneste hensikt, og det er å kunne brukes i valgkampen for å lure
                  det norske folk til å tro at Fremskrittspartiet er spesielt opptatt av å gjøre noe
                  med tannhelsen, noe de ikke har vært når de har sittet i posisjon og forhandlet om
                  budsjettet. Jeg kan ikke huske en eneste gang i noe enkeltstående budsjett der
                  Fremskrittspartiet har vært med og skapt flertall, at de har prioritert så mye som
                  én krone til tannhelse. Dette faller jo helt på sin egen urimelighet. 

Vi har altså brukt nokså nøyaktig ti år på Opptrappingsplanen for psykisk helse.
                  Det SV helt ærlig har sagt, er at hvis vi skal få til en plan som er gjennomgående
                  og gjennomgripende for utligning av egenandeler når det gjelder tannhelse, trenger
                  man i hvert fall fire år på det, sannsynligvis trenger vi mer, for kostnadsnivået
                  vil jo ligge i størrelsesordenen 5–6 milliarder kr. Dersom Fremskrittspartiet
                  hadde vært i posisjon, hadde de selvfølgelig ikke hatt noen som helst sjanse til å
                  gjennomføre dette – ingen sjanse. 

Vi har et langt sakskart med denne typen forslag fra Fremskrittspartiet. Jeg har
                  sett at vi senere kommer til Capio-senteret, og da kan vi på samme måte analysere
                  innholdet i det forslaget. Dessverre er det noen som blir lurt av denne typen
                  forslag. Men for oss er det viktig å synliggjøre at dette bokstavlig talt er et
                  spill for galleriet. Heldigvis, vil jeg si, er ikke galleriet på langt nær fullt,
                  så sånn sett gjør det vel ikke synderlig inntrykk. 

 Kristelig Folkeparti mener det er viktig med en tannhelsereform. Vi må ha et vern
                  mot høye tannhelseutgifter. Et aktuelt nivå som Kristelig Folkeparti vurderer, er
                  refusjon for utgifter over 3 000 kr i løpet av ett år, og at utgifter på mellom 3
                  000 kr og 15 000 kr dekkes 50 pst. Utgifter på over 15 000 kr dekkes fullt ut.
                  Våre vurderinger på dette området er ganske lik Venstres. Men uansett bør nivået
                  på dekning av utgifter vurderes nærmere, og Kristelig Folkeparti har ikke tatt de
                  endelige beslutningene. 

Svært mange dropper å gå til tannlegen fordi de ikke har råd, og dette kan
                  selvfølgelig føre til store problemer. 

Mange eldre som har funksjonstap, står i fare for å få dårligere tannhelse. Mange
                  av disse har i dag tilbud om tannbehandling uten å betale, men den rettigheten er
                  knyttet til om vedkommende mottar offentlige helse- og omsorgstjenester. Dermed er
                  eldre som pleies av sine pårørende, ikke inkludert. Dette har vi hatt forslag om
                  tidligere i forbindelse med omsorgsmeldingen, men ikke fått flertall for. Også
                  psykisk syke og rusmiddelavhengige er grupper som har svært utsatt tannhelse. 

Det synes å være tverrpolitisk enighet om å få på plass viktige endringer på
                  tannhelsefeltet. Etter valget er det nødvendig å fremme forslag om dette, enten
                  det blir høsten 2009 eller senere. Det er også viktig å få på plass en
                  refusjonsordning som er håndterbar, og som ikke innebærer et stort byråkrati å
                  administrere, men som dekker utgifter som er helt nødvendige, og som dekker
                  utgiftene slik at ikke sosiale ulikheter i helse opprettholdes. 

 Eg skal kome tilbake til det forslaget som Venstre har fremja i denne saka. Men
                  først vil eg seie at helsefinansiering i Noreg til no har vore prega av – ein kan
                  seie – eit stor hol, nemleg at tennene ikkje blir behandla på linje med andre
                  delar av kroppen. Har nokon brote ein finger, er behandlinga gratis, men har nokon
                  brote ei tann, må ein bla opp for behandlinga sjølv. Slik meiner vi i Venstre at
                  det ikkje må vere. 

Vi i Venstre har vore opptekne av dette problemet, og på landsmøtet vårt vedtok vi
                  òg eit program der vi slår prinsipielt fast at tannhelsebehandling skal vere
                  offentleg finansiert på same måten som anna helsebehandling. Men det er klart, som
                  representanten Ballo var inne på, at det er ikkje berre å knipse med fingrane for
                  å få det løyst, det må gå noka tid. I alle fall veit vi at tannbehandling er for
                  mange svært dyrt. Dei fleste av oss har likevel råd til enkelte tannsjekkar, men
                  det finst grupper som ikkje har det, og ofte er det dei same som har størst behov. 

Dårleg tannhelse er sosialt stigmatiserande og kan gjere det vanskeleg å få seg
                  jobb. Anten ein vel å ta opp lån for å dekkje tannlegebehandling eller ein vel å
                  droppe tannlegen, blir det berre ein negativ økonomisk effekt for den som er
                  ramma. Grupper med svak økonomi som minstepensjonistar, langtidsmottakarar av
                  sosialhjelp, kronikarar og rusmisbrukarar må derfor prioriterast først. 

Venstre vil før 2013 gå inn for å utvide den offentleg finansierte
                  tannhelsebehandlinga slik at fleire grupper får fullfinansiert utgiftene til
                  tannbehandling. Alle norske borgarar skal dessutan bli omfatta av eit
                  høgkostnadsvern, som hindrar at folk må betale urimeleg store summar for nødvendig
                  og omfattande tannlegeinngrep. Vi kan ikkje gjere så mykje med tannlegeskrekk, men
                  vi kan i det minste hindre at folk let vere å gå til tannlegen av økonomiske
                  årsaker. 

Som sagt har vi fremja eit eige forslag som eg skal ta opp, og det gjeld eit
                  såkalla høgkostnadsvern, slik at det offentlege dekkjer 50 pst. av nødvendige
                  tannlegekostnader mellom 3 000–15 000 kr årleg og 85 pst. av kostnadene som
                  overstig 15 000 kr. 

Eg tek dermed opp dette forslaget. 

 Representanten Gunvald Ludvigsen har dermed tatt opp det forslaget han refererte
                  til. 

 Vi hadde en debatt den 3. juni om disse spørsmålene i forbindelse med en
                  interpellasjon fra representanten Ballo. Jeg har ikke tenkt å gjenta det jeg da
                  sa, men bare kort oppsummere det med at det som er Regjeringens politikk på
                  området, er at vi nå har fått en klar bestilling fra Stortinget gjennom
                  innstillingen som er avgitt til St.meld. nr. 35 for 2006–2007. 

Innfallsvinkelen i den meldingen er at man må starte med dem som trenger det mest.
                  Det er helt åpenbart noen grupper som i dag virkelig trenger økt offentlig støtte
                  til tannbehandling, og det er der det er viktigst å starte. 

Det stemmer ikke at ikke regjeringspartiene har en ambisjon om å gjennomføre det
                  som er regjeringspartienes program for neste stortingsperiode, men det som
                  stemmer, er at det er mer enn nok å gjøre nå, og det er mange oppgaver som ligger
                  der før diskusjonen om tak er den aller viktigste diskusjonen. 

Det er selvfølgelig slik at gitt at de tre regjeringspartiene som i dag danner
                  regjering, vinner valget i høst, vil man med utgangspunkt i de programmene de tre
                  partiene nå har vedtatt, se at et hovedtema i neste diskusjon om
                  regjeringserklæring vil måtte bli innføring av et tak. Det er mange utfordringer
                  knyttet til det både teknisk, politisk og finansielt. Jeg har i løpet av kvelden
                  lett etter en anledning til å kunne si at jeg er helt enig med representanten
                  Ballo, og nå fant jeg den! Det er helt åpenbart at når det gjelder den tenkningen
                  som representanten Ballo har om å gjennomføre en så stor reform som en takordning
                  vil være, tror jeg det er veldig lett å se hen til andre store løft vi har gjort
                  de siste årene, både gjennomføringen av eldreplanen og også kanskje særlig
                  Opptrappingsplanen for psykisk helse. 

Stortinget har vedtatt en politikk hvor det er mer enn nok å jobbe med for
                  Regjeringen pr. i dag. Så gjenstår det å se valgresultat og regjeringsdannelse og
                  regjeringserklæring før vi får den endelige bestilling på hva som skal være
                  innholdet i den neste store reformen, tannhelsereformen, som det ligger an til å
                  bli. 

 De talere som heretter får ordet, har en taletid på inntil 3 minutter. 

 (komiteens leder): Vi har muligens større tiltro til Regjeringen enn det
                  representanten Ballo har, men det aksepterer jeg fullt ut. 

Bakgrunnen for at jeg tar ordet, er for å hjelpe representanten Ballo litt med
                  hukommelsen. Det var Fremskrittspartiet som gikk i bresjen for bl.a. å utvide
                  refusjonsordningen vedrørende periodontitt, som er noe som har skjedd de senere
                  årene, og som nettopp har hatt positive konsekvenser for personer med sykdommer i
                  munnhulen. Det var det Fremskrittspartiet som fikk igjennom og forhandlet fram!
               

 Flere har ikke bedt om ordet til sak nr. 17. 

(Votering, se side 3822) 





                    

 Under debatten er det satt fram to forslag. Det er 

forslag nr. 1, fra Jan-Henrik Fredriksen på vegne av Fremskrittspartiet 

forslag nr. 2, fra Gunvald Ludvigsen på vegne av Venstre 

Det voteres over forslag nr. 2, fra Venstre. Forslaget lyder: 

«Stortinget ber Regjeringen innføre en høykostnadsbeskyttelse som gjør at det
                     offentlige dekker 50 prosent av nødvendige tannlegekostnader mellom 3 000 og 15
                     000 kroner årlig, og 85 prosent av kostnader som overstiger 15 000 kroner.»
                  

Votering:

Forslaget fra Venstre ble med 97 mot 6 stemmer ikke bifalt.

(Voteringsutskrift kl. 01.38.28)

 Det voteres så alternativt mellom innstillingen og forslag nr. 1, fra
                     Fremskrittspartiet. Forslaget lyder: 

«Stortinget ber Regjeringen igangsette et arbeid med etablering av en
                        takordning for tannhelsetjenester med sikte på innføring fra 1. januar
                        2010.» 

Komiteen hadde innstilt: 

Dokument nr. 8:89 (2008–2009) – representantforslag fra stortingsrepresentantene
                  Siv Jensen, Harald T. Nesvik, Jan-Henrik Fredriksen og Vigdis Giltun om å be
                  Regjeringen, innen utgangen av 2009, legge frem forslag om en takordning for hvor
                  mye den enkelte selv skal dekke av utgifter til nødvendig tannbehandling –
                  vedlegges protokollen. 

Votering:

Ved alternativ votering mellom komiteens innstilling og forslaget fra
                  Fremskrittspartiet ble innstillingen bifalt med 81 mot 22 stemmer.

(Voteringsutskrift kl. 01.39.10)


                    
                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Vi skal i dag behandle et representantforslag fra
                  Fremskrittspartiet – Innst. S. nr. 353 for 2008–2009 – om å innføre en ny nasjonal
                  behandlingsnorm for nakkeskader i samsvar med WHOs konvensjon som Norge har
                  ratifisert. 

En samlet komité deler forslagstillernes intensjon om å sikre at pasienter som
                  rammes av nakkeslengskade, får rask og korrekt diagnose, god medisinsk behandling
                  og oppfølging. Mange pasienter som rammes av nakkesleng, kan få betydelige
                  helseplager, og en enstemmig komité mener det er behov for å styrke
                  behandlingstilbudet til denne pasientgruppen. 

Og videre sier en samlet komité at tilbudet i den norske helsetjenesten så langt
                  som mulig bør være i samsvar med anerkjente internasjonale retningslinjer.
                  Komiteen viser også til en interpellasjonsdebatt om tilbudet til nakkeslengskadde
                  8. januar i år, der statsråden opplyste at Helsedirektoratet mener at tilbudet om
                  behandling og diagnostisering av nakkeslengskadde i Norge er forsvarlig, og på
                  linje med tilbudet i sammenlignbare land. Komiteen er tilfreds med at det både har
                  vært et møte, og at det skal avholdes et møte til, mellom Helsedirektoratet og
                  Landsforeningen For Nakkeslengskadde om behandlingstilbudet nettopp til denne
                  pasientgruppen. 

Komiteens flertall, unntatt Fremskrittspartiet, ber Regjeringen om å sørge for at
                  helsetjenesten har oppdatert kunnskap om den internasjonale utviklingen i
                  behandlingstilbudet til pasienter med nakkeslengskader. 

Jeg regner med at Fremskrittspartiet vil redegjøre for sitt syn. 

Det er fremmet to forslag i denne saken. Det er et fra regjeringspartiene og
                  Fremskrittspartiet, og et fra Høyre, Kristelig Folkeparti og Venstre. Bakgrunnen
                  for at Høyre, Kristelig Folkeparti og Venstre ikke kan støtte forslaget fra
                  regjeringspartiene og Fremskrittspartiet fullt ut, og derfor fremmer et eget
                  forslag, er at vi er svært usikre på hva ordene «skadeomfang», «jus» og
                  «forsikring» i flertallets forslag innebærer i denne sammenheng, hvor det er snakk
                  om WHOs retningslinjer for diagnostisering, behandling og oppfølging. Verken
                  Fremskrittspartiet eller regjeringspartiene har kunnet redegjøre for det, til
                  tross for utallige oppfordringer. Men det er jo mulig at vi i løpet av debatten
                  vil få en klargjøring av hva som ligger i dette. 

Høyre, Kristelig Folkeparti og Venstre fremmer altså et forslag hvor vi 

«ber Regjeringen sørge for at alle parter som forholder seg til nakkeskader, må
                  forholde seg til WHOs retningslinjer gjennom å bruke ICD-10-koding og ICF ved bruk
                  av DRG (diagnoserelaterte grupper), diagnostisering og videre oppfølging.» 

Jeg tar herved opp forslaget fra Høyre, Kristelig Folkeparti og Venstre. 

 Representanten Sonja Irene Sjøli har tatt opp det forslaget hun refererte. 

 Først vil jeg takke saksordføreren for en veldig grei redegjørelse. Den var
                  dekkende for det som skjedde i komiteen. 

Forslagsstillerne fra Fremskrittspartiet – og spesielt vil jeg da framheve
                  representanten Fredriksen – har engasjert seg i en litt annen type saker enn vi
                  tradisjonelt sett har i komiteen. Jeg har lyst til å berømme Fredriksen for
                  engasjementet og en innsikt i et tema som kanskje er litt ukjent for oss i
                  komiteen. 

I utgangspunktet er det sjelden vi sier noe om hva slags behandling og hvilke
                  retningslinjer som skal brukes ved sykdommer, og vi bør nok være varsomme med det
                  også videre framover. Det bør være sånn at noen, altså departementet og de rette
                  instanser, sørger for at de faglige retningslinjene som skal brukes, blir fulgt. 

Arbeiderpartiet er med på forslaget fra forslagsstillerne, der vi ber om at alle
                  som skal forholde seg til det systemet, altså WHOs system og retningslinjer, skal
                  gjøre det. Vi har fått tilbakemeldinger om at så skjer, men hvis det er slik at
                  det ikke skjer, er det viktig at vi her fra Stortingets talerstol presiserer hvor
                  viktig det er at de retningslinjene blir fulgt. Derfor synes vi det er greit å
                  være med på det forslaget. Blir ikke retningslinjene brukt, bør det i hvert fall
                  gjøres nå. 

Når vi velger å stemme for forslaget fra Fremskrittspartiet, er det fordi vi mener
                  at hvis det har skjedd en feil – saksordføreren var inne på at den var ganske vid
                  den siste delen av forslaget som ikke er lik – så bør det ryddes opp der det har
                  skjedd, f.eks. i forsikring. Vi vet heller ikke nå hva slags konsekvenser det har,
                  men det bør jo være sånn at det ryddes opp overalt. Sånn sett dekker også
                  forslaget fra mindretallet det vi mener, og jeg synes det er synd at vi ikke har
                  klart å få til ett forslag, der vi kunne vært en felles komité. 

Når det gjelder merknadene som Fremskrittspartiet har, har ikke vi gått inn i
                  disse fordi de er veldig detaljerte og faglige, og det har vi ikke forutsetninger
                  for å kunne ha kunnskap for å verifisere. 

Igjen vil jeg skryte av forslagsstillerne, som har et ærlig engasjement for å
                  bedre hverdagen for nakkeskadde. De har – og spesielt representanten Fredriksen –
                  virkelig engasjert seg, og det medfører at Fremskrittspartiet endelig får vedtatt
                  et forslag i denne perioden fra helsekomiteen. Det synes jeg er litt hyggelig for
                  dem sånn helt på tampen, så da kan vi også gratulere dem med det. 

 Aller først: Takk for rosende ord! Jeg har også lyst til å si noen rosende ord til
                  Regjeringen, og spesielt til medlemmer fra regjeringspartiene i helse- og
                  omsorgskomiteen. Jeg vil også rose statsråden som i denne saken har tatt inn over
                  seg at mange nakkeskadde i Norge over lang tid har blitt til del en dårlig
                  behandling og oppfølging både av helsevesenet og av andre etater. 

Jeg vet at vedtaket i dag vil kunne redde mange liv i framtiden, og jeg vet at
                  veldig mange med nakkeskade er glade i dag. Når det er sagt, vil jeg si at det er
                  også slik at dette forslaget alene ikke vil snu opp ned på all urettferdighet, men
                  om vi tar utgangspunkt i WHOs retningslinjer og implementerer dem både i
                  helsebehandling, i skadeoppfølging og ved behandling av forsikringssaker og jus,
                  har vi bygd en enhetlig plattform som et utgangspunkt for en god behandling
                  gjennom ICD-10-koder og diagnostiseringssystemet og ICF rehabilitering og
                  oppfølgingssystemet utarbeidet av WHO. For øvrig er det avtaler som Norge gjennom
                  sitt medlemskap i WHO, har ratifisert og anerkjent. Dette behandlings- og
                  kodesystemet tar for seg pasientens rolle og behov ved nakkeskader på en langt
                  bedre måte enn det WAD-systemet som er blitt brukt ved alvorlige nakkeskader i
                  Norge tidligere. 

Slik jeg ser det, er det utrolig viktig at implementeringen av dette forslaget i
                  helsevesenet og andre etater i fortsettelsen blir fulgt opp internt i etatene og i
                  tett dialog og samarbeid med de ulike pasientorganisasjonene for nakkeskadde, for
                  jobben er ikke slutt med å vedta dette forslaget. Det er da arbeidet med å gi et
                  bedre tilbud til dem med alvorlige nakkeskader begynner. 

Forslaget vil styrke pasientenes rettigheter når det gjelder skadeomfang og
                  oppfølging. Det vil også medføre store fordeler for samfunnet, idet
                  gjennomføringen av forslaget vil gi en fullstendig oversikt over aktører,
                  behandlere, pasienter, kostnader, tilstander, effekt osv. Det står i skarp
                  motsetning til hva tilstanden er i dag, hvor mangelen på struktur er stor. 

Personer blir påført nakkeskader ved fødsel, fritidsaktiviteter, vold og ofte ved
                  trafikkulykker. Det er liten tvil om at det i fagmiljøene har vært uenighet om
                  metodikk og behandling, underrapportering av skader og for nære relasjoner mellom
                  det nevrologiske miljøet og deler av forsikringsselskapene. Blir forslaget fulgt
                  opp på en riktig måte, har man alle muligheter til å rydde opp og få på plass et
                  regime som er der for pasienten og ikke for særlige interesser. 

Gjennomsnittlig behandlingstid for nakkeskader i forsikringssaker i Norge er på ni
                  år. I over 15 år har vi jevnlig lest om uverdig behandling og sågar om mennesker
                  som grunnet manglende oppfølging og smerter har tatt sine egne liv. Mangelen på
                  diagnostisering, og at man unnlater å ta ISO-sertifiserte følgebilder ved
                  forsikringssaker, tilsier at pasienten blir uten rettigheter både i helsevesenet,
                  i Nav og i øvrig behandlingstilbud. Selve systemsvikten skjer i det øyeblikket man
                  blir kategorisert som en forsikringssak. WHOs retningslinjer forsvinner ut av
                  helsevesenet, Nav-etaten og forsikringsdelen forsvinner som dugg for solen og blir
                  erstattet av WAD-systemet, som er utarbeidet på en slik måte at det ivaretar
                  forsikringsaktørers interesser framfor pasientenes behov. 

Siden jeg er litt stolt av dem som sitter i komiteen sammen med meg, ønsker jeg
                  avslutningsvis å sitere Guro Birkeland, lege, jurist og generalsekretær i Norsk
                  Pasientforening: «Hvis pasienten var i sentrum, ville norsk helsevesen sett ganske
                  annerledes ut.» 

Dette forslaget setter pasienten i sentrum. Jeg fremmer herved forslaget. 

 Representanten Jan-Henrik Fredriksen har fremmet det forslaget han refererte til.
               

 Også jeg vil takke representantene for nok en gang å reise en debatt i Stortinget
                  om nakkeskader. Jeg viser bl.a. til interpellasjonsdebatten 8. januar i år. Men
                  også tidligere har problemstillinger rundt nakkeskadde vært tatt opp av ulike
                  representanter og partier, faktisk over mange år. Problemstillingen har stort sett
                  vært den samme: manglende diagnostisering og adekvat behandling for alvorlig
                  nakkeskadde, med påfølgende problemer ikke minst knyttet til forsikring. 

I interpellasjonsdebatten i januar i år sa helseministeren at den behandlingen
                  nakkeskadde får i Norge, er forsvarlig og på høyde med det andre land som vi kan
                  sammenligne oss med, gir. Han ville den gangen invitere pasientorganisasjoner og
                  fagfolk rundt et felles bord for å gjennomgå behandlingstilbudet og den aktuelle
                  kritikken. Det kan jo være spennende å få høre resultatet av denne rådslagningen,
                  og om man kom til enighet om noe. Jeg synes det var en klok avgjørelse å sette
                  folk som er sterkt uenige, rundt en felles bord. Selv påpekte jeg den gangen
                  viktigheten av at også en fra Helse- og omsorgsdepartementet var representert i
                  denne samtaledebatten, ikke minst fordi Helsedirektoratet som faglig instans
                  tydeligvis var uenig med pasientorganisasjonene. Det ble også i januar påpekt
                  behov for kompetanseheving hos fastlegene på dette området. Jeg håper at det har
                  skjedd noe her, eller at man har planer om det. 

Jeg skal ikke dra denne debatten lenge utover kvelden, men til sist vil jeg bare
                  si at jeg er veldig glad for at dette representantforslaget ender opp med at alle
                  partier er enige om at det er Verdens Helseorganisasjons behandlings- og
                  diagnostiseringsnorm som skal brukes, selv om vi har to litt separate forslag i
                  saken. Denne normen har jo også Norge ratifisert, som representanten Fredriksen
                  påpekte. Det har vist seg nødvendig å presisere helt spesifikt at det er den
                  normen som skal legges til grunn. 

 Bare noen få merknader fra min side. 

Til representanten Dåvøy: Jeg kan i hvert fall bekrefte at vi har gitt oppdrag til
                  Helsedirektoratet om at det skal etableres en slik dialog. Men jeg er ikke nå på
                  stående fot i stand til å redegjøre for hvorvidt det har kommet i gang og
                  eventuelt omfanget av det. 

Det som nå er viktig for meg å si, er at Regjeringens oppgave er å følge opp
                  Stortingets vedtak. Så nå må vi gå i gang med det. Jeg deler jo forslagsstillernes
                  intensjon om at nakkeskadde skal få en rask og korrekt diagnose samt god medisinsk
                  behandling og oppfølging, videre at helsetjenesten skal ha oppdatert kunnskap om
                  den internasjonale utviklingen i behandlingstilbud til pasienter med
                  nakkeslengskader. Jeg vil gi Helsedirektoratet i oppdrag å følge opp komiteens
                  tilrådning. Samtidig vil jeg også be Helsedirektoratet om å vurdere å etablere et
                  samarbeid med andre nordiske land for å komme fram til større faglig enighet om
                  hvordan nakkeskader skal klassifiseres og behandles i helsetjenesten. 

Så må jeg si at når jeg ser på komiteens tilråding, vises det til begrepene jus og
                  forskning. Vi har ikke hatt denne saken til uttalelse i departementet – den er
                  ikke oversendt fra komiteen til oss til uttalelse – og for meg er det uklart hva
                  begrepene skadeomfang, jus og forskning viser til. Det høres i hvert fall fort ut
                  til at det er områder i politikken som ligger utenfor mitt konstitusjonelle
                  ansvarsområde. Derfor må vi i Regjeringen nå gå løs på helheten i forslaget, og
                  det må involvere flere departement. Dersom vi skulle ha problemer med å forstå
                  Stortingets vilje, må vi komme tilbake til Stortinget og få en dialog om det. 

 Det blir replikkordskifte. 

 Jeg kan opplyse om at det står jus og 

forsikring

. 

Aller først vil jeg takke statsråden veldig mye for at man har klart å samforene
                  meninger, og for at man får igjennom dette forslaget i Stortinget i dag. 

Det er slik at nakkeskader har veldig mange sider. Nå ønsker ikke jeg å få et
                  ja-/nei-svar fra statsråden, men jeg ønsker at han skal ta med seg noe tilbake når
                  det gjelder det. Veldig mange med nakkeskader er svake ressurspersoner som bruker
                  mye av livet sitt på disse skadene. Mange av dem blir behandlet i utlandet, og
                  bruker utlandet relatert til behandling. Men de får også avslag på sine søknader,
                  og når de får avslag, er ikke de begrunnet. Men hvis man bruker penger på advokat
                  og anker avgjørelsen, får man en begrunnelse. Kan statsråden se på om det er en
                  mulighet for å få til en bedre løsning enn vi i dag har med det systemet som
                  ligger der? 

 Jeg går ut fra at man nå henviser til at pasienter mener at norsk helsevesen ikke
                  har god nok kompetanse til å behandle den aktuelle lidelsen, og at man dermed
                  ønsker å få finansiert behandling i utlandet. Hvis man får avslag i første
                  instans, som er det aktuelle sykehuset der man går til behandling, er det vel
                  fordi sykehuset mener at man har god nok behandling i Norge for den aktuelle
                  lidelsen. 

Da har man muligheten til å klage det inn for en egen nemnd, som jeg ikke har noen
                  instruksjonsmyndighet overfor eller muligheter til å styre. De vil vel da begrunne
                  sitt vedtak. Men jeg vil jo si at det er en begrunnelse i første instans også –
                  man mener at man har et relevant tilbud i Norge. Det er det som er begrunnelsen
                  for å avslå utenlands behandling. 

 Statsråden sa i sitt innlegg at det forslaget som mindretallet – altså Høyre,
                  Kristelig Folkeparti og Venstre – står bak, forstår han innholdet i, mens det
                  forslag som flertallet står bak, med den lange opplisting av likt og ulikt,
                  forstår han ikke innholdet i, hvis jeg oppfattet riktig. Da er vi i samme båt, for
                  vi har slitt i komiteen også med å forsøke å få svar på hva forslaget egentlig
                  betyr, uten at det har lyktes. Og situasjonen blir jo enda litt mer eiendommelig i
                  og med at det flertallet som støtter forslaget, ikke støtter premissene for
                  forslaget, dvs. man sier bare at man vil stemme for et forslag som man ikke er i
                  stand til å redegjøre for innholdet i. Da må jeg si at jeg misunner ikke
                  statsråden den oppgave han blir pålagt. Og jeg forstod det slik at statsråden
                  heller ikke misunner seg selv. Er det riktig? 

 Jeg vet ikke om jeg har følelseslivet så veldig engasjert på den måten i saken.
                  Regjeringens oppgave er jo å iverksette Stortingets vilje, og jeg ser at det helt
                  klart er deler av dette vedtaket som sannsynligvis vil komme i Stortinget i kveld,
                  som direkte angår helsetjenesten, og som det er mitt konstitusjonelle ansvar å
                  følge opp. Når jeg ikke forstår f.eks. jus-begrepet oppi dette, forutsetter jeg at
                  det er andre statsråder som må følge opp den delen av vedtaket. Vi må få kartlagt
                  hvordan det skal skje. Hvis vi blir usikre, får vi komme tilbake til Stortinget på
                  egnet måte og spørre om vi har forstått det riktig. 

 Jeg vil bare følge opp videre litt det som representanten Lønning var inne på. Det
                  er klart at det er forskjellige grenseoppganger som må gås i en sånn sak som
                  dette. Når man snakker om jus- og forsikringsbiten, er det bl.a. fordi man har en
                  del situasjoner der bruken av sakkyndige og hvem som blir hentet inn som
                  sakkyndige i en del av disse sakene, kan være vanskelig i seg selv, knyttet til
                  behandlingsbiten. 

Spørsmålet mitt til statsråden er selvfølgelig om statsråden nå vil ta disse
                  grenseoppgangene også med de andre, som man har sagt her nå, slik at vi kan prøve,
                  i hvert fall så raskt som mulig, å få på plass et regelverk med tanke på å bruke
                  den behandlingsbiten som ligger her, slik at disse pasientene slipper å vente
                  unødig lenge før man får på plass et godt, adekvat tilbud. 

 Som sagt, enhver regjering som prøver seg på ikke å oppfylle Stortingets vilje,
                  vil jo i prinsippet ikke være i regjering veldig lenge. Vi har ambisjoner om å
                  være i regjering veldig lenge, så vi må gå løs på vedtaket nå, sånn som det
                  fattes. Det er jo ikke sånn at vedtaket fattes av komiteen. Det er et samlet
                  storting som fatter det, og dermed er det like forpliktende for enhver statsråd.
                  Det må vi ha som utgangspunkt. 

 Replikkordskiftet er omme. 

De talere som heretter får ordet, har en taletid på inntil 3 minutter. 

 Innledningsvis vil jeg gi ros til forslagsstillerne, som har tatt opp dette
                  problemet. Det er vel et problem vi kjenner de fleste av oss, også gjennom folk vi
                  kjenner, enten det er slektninger eller naboer, som har slitt med nakkeslengskader
                  i årevis. 

Men jeg har lyst til å gå litt tilbake til replikkordskiftet mellom statsråden og
                  representanten Lønning. Jeg synes jo det er litt oppsiktsvekkende at
                  regjeringspartiene ikke vet riktig hva de har gått inn på, og hva «skadeomfang,
                  jus og forsikring» betyr i denne sammenheng, hvor vi snakker om diagnostisering,
                  behandling og videre oppfølging. Jeg fikk heller ikke noen klargjøring fra
                  Fremskrittspartiet av hva det innebærer, og Mandt-Bartholsen var jo også rimelig
                  klar på at de vel heller ikke forstod hva dette innebar. 

Heller ikke statsråden synes jeg har gitt noe svar på hva dette betyr, hva det
                  innebærer, og hvilke konsekvenser det har. Han sier sågar at det ligger utenfor
                  hans departements område. Så siden det er så stor usikkerhet om hva dette
                  innebærer, kunne jeg tenke meg å anbefale at vi samles her i Stortinget om ett
                  forslag. Det med «skadeomfang, jus og forsikring» er jo blitt sagt mange ganger,
                  så det ligger i forslaget, men jeg kunne tenke meg at vi samler oss om det som går
                  på diagnose, behandling og videre oppfølging. Jeg vil spørre Fremskrittspartiet om
                  de kan gå for et slikt forslag, at vi samles om ett forslag og får et enstemmig
                  storting. For det er jo ikke det at Venstre, Kristelig Folkeparti og Høyre ikke er
                  enige, men jeg har lært i de årene jeg har vært på Stortinget, at det er iallfall
                  viktig å forstå det du skal stemme over. 

 Jeg skal forsøke å gi et best mulig svar på det. At det står «skadeomfang, jus og
                  forsikring», har nettopp noe med det å gjøre at Norge har implementert et system
                  som heter WAD. Det er gradert i fire deler – de alvorligste tilfellene av
                  nakkeskader er kategorisert som WAD III og WAD IV. Får man den diagnostiseringen,
                  havner man helt på utsiden av Verdens Helseorganisasjons retningslinjer. WHOs
                  ICD-10-koder og ICF-kodesystem blir satt til side i det norske systemet, og man
                  forholder seg kun til WAD-systemet, dvs. at man omgår hele systemet som Verdens
                  Helseorganisasjon har utarbeidet som retningslinjer for behandling av nakkeskader,
                  og som Norge har ratifisert. Derfor er det særdeles viktig at direktoratet som
                  sådant gjør en jobb og får implementert dette på plass når det går på skadeomfang,
                  jus og forsikring, for det er der den store feilen i dagens system ligger, og det
                  er der vi ikke oppfyller våre internasjonale forpliktelser overfor Verdens
                  Helseorganisasjon. Derfor blir det på mange måter slik at man, hvis man tar vekk
                  det som går på skadeomfang, jus og forsikring, får en situasjon hvor man står på
                  stedet hvil. Så jeg vil si at ønsker man en forandring på det systemet som er der
                  i dag, må heller Høyre, Kristelig Folkeparti og Venstre gå for forslaget slik det
                  foreligger. 

 Statsråden har selvfølgelig helt rett i at enhver statsråd er forpliktet til å
                  følge Stortingets vilje. Men jeg vil anta at enhver statsråd som skal følge
                  Stortingets vilje, har et behov for å vite hva den går ut på for å kunne følge
                  den, og i denne saken er man jo i den underlige situasjon at hoveddelen av det
                  flertallet som ønsker å stemme for det forslaget som etter mine begreper språklig
                  sett er helt uforståelig, heller ikke er villig til å gi sin egen begrunnelse
                  eller sine premisser for hvordan det tolker forslaget. 

Dermed er vi i den eiendommelige situasjon at det bare er Fremskrittspartiet som
                  har lagt inn premisser, mens regjeringspartiene går for konklusjonen, men
                  reserverer seg uttrykkelig i forhold til premissene. Det må man ha lov til å
                  gjøre, men da har man jo etter mitt skjønn en soleklar forpliktelse til å
                  formulere sine egne premisser som forklarer hvordan man forstår forslaget, og som
                  redegjør for hvorfor man stemmer for det. Det man risikerer i voteringen i dag, er
                  at det er et flertall som stemmer for et forslag som ingen er i stand til å
                  forklare innholdet av. Det synes jeg egentlig ikke er til spesiell heder for
                  Stortinget, for da vil man jo få en betydelig mistanke om at det er
                  utenforliggende hensyn som ligger bak, som har med politisk hestehandel å gjøre,
                  og som ikke har noe med sakens innhold å gjøre i det hele tatt – og det er ikke
                  spesielt hyggelig. 

Spørsmålet her er jo ikke hvilke statsråder de forskjellige saksområder sorterer
                  under, spørsmålet er hva forslaget, slik det er formulert, betyr. Og det er
                  fremdeles ingen som har vært i stand til å oppklare hva det betyr, og dermed hva
                  Stortingets vilje eventuelt er dersom det er et flertall som stemmer for det. 

Det eneste som er klarlagt gjennom debatten, er at den delen av forslaget som
                  ubestridelig har med helsevesenet og diagnostiseringssystemet å gjøre, er det
                  hundre prosent enighet om. Det andre er det et flertall som er for, men det er
                  ingen som er i stand til å redegjøre for hva det betyr. 

 Det stemmer at vi ikke har gått inn i merknadene til Fremskrittspartiet. Jeg sa i
                  mitt innlegg at de er veldig tekniske og veldig faglige, og vi kan ikke verifisere
                  dem. Men vi leser det forslaget vi er med på slik at når det gjelder det som
                  ramses opp i forhold til bl.a. forsikring, skal også WHOs retningslinjer gjelde.
                  Forsikringen skal følge de retningslinjene, og direktoratet skal utarbeide
                  retningslinjer som gjelder også for den bransjen. 

Hva vi ikke vet, er konsekvensene i forhold til økonomien, som Høyre bl.a.
                  stresset i komiteen. Vi vet fremdeles ikke hvordan det blir i forhold til
                  forsikringsselskapene. Men vi mener det er viktig å få den ordningen implementert
                  de steder der nakkeskadde har en behandlingskjede. Så må direktoratet utarbeide de
                  retningslinjene som fanger opp disse tingene. 

 Jeg verdsetter i og for seg forsøket på en oppklaring, men må nok innrømme at jeg
                  ikke ble veldig mye klokere av det. Vi – Høyre, Kristelig Folkeparti og Venstre –
                  har skrevet i innstillingen at norsk erstatningsrett og forsikringslovgivning
                  reguleres gjennom helt andre mekanismer enn diagnoseskjema, og de forandres
                  eventuelt også gjennom helt andre prosesser, og med helt andre begrunnelser. Mitt
                  spørsmål til Sonja Mandt-Bartholsen er jo da: Er det det regjeringspartiene mener
                  å gå inn for, å pålegge helseministeren eller Regjeringen å forandre norsk
                  erstatningsrett og forsikringslovgivning? 

 Flere har ikke bedt om ordet til sak nr. 18. 

(Votering, se side 3822) 





                    

 Under debatten har Sonja Irene Sjøli satt fram et forslag på vegne av Høyre,
                     Kristelig Folkeparti og Venstre. Forslaget lyder: 

«Stortinget ber Regjeringen sørge for at alle parter som forholder seg til
                        nakkeskader, må forholde seg til WHOs retningslinjer gjennom å bruke
                        ICD-10-koding og ICF ved bruk av DRG (diagnoserelaterte grupper),
                        diagnostisering og videre oppfølging.» 

Det voteres alternativt mellom dette forslaget og komiteens innstilling. 

Komiteen hadde innstilt: 

Stortinget ber Regjeringen sørge for at alle parter som forholder seg til
                  nakkeskader, må forholde seg til WHOs retningslinjer gjennom å bruke ICD-10-koding
                  og ICF ved bruk av DRG (diagnoserelaterte grupper) og diagnostisering, behandling,
                  oppfølging, skadeomfang, jus og forsikring. 

Votering:

Ved alternativ votering mellom komiteens innstilling og forslaget fra
                     Høyre, Kristelig Folkeparti og Venstre ble innstillingen bifalt med 76 mot 27
                     stemmer.

(Voteringsutskrift kl. 01.40.07)


                    
                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe, og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. – Det anses vedtatt. 

 (ordfører for saken) : I Dokument nr. 8:91 foreslår medlemmer fra
                  Fremskrittspartiet å innlemme Capio Anoreksi Senter AS i ordningen med fritt
                  sykehusvalg. 

Når det gjelder temaet spiseforstyrrelser, er det tverrpolitisk enighet om at det
                  er viktig å få til gode tilbud. Alle er enig i beskrivelsen som gis i forslaget,
                  at tilbudet på Capio er godt, og at vi må ha et bredt spekter av behandlingstilbud
                  når det gjelder spiseforstyrrelser. 

Det finnes flere behandlingsformer når en sliter med spiseforstyrrelser, og vi har
                  under behandlingen av saken fått mange innspill, og mange har delt sine erfaringer
                  og bekymringer med oss. Vi blir alle rørt av det, og vi ser problemene som finnes.
                  Jeg tror jeg har hele komiteen med meg når jeg sier at tilbudet som gis rundt om,
                  ikke er godt nok, ikke treffer alle som trenger det, og at det må følges nøye opp
                  av oss som helsepolitikere. 

Capio Anoreksi Senter i Fredrikstad tilbyr god behandling, og mange ønsker
                  tilbudet. Problemet, slik det er skissert i forslaget, er at Capio ikke kommer inn
                  under ordningen med fritt sykehusvalg, og dermed ikke kan velges av dem som ønsker
                  det. Capio søkte om godkjenning både i 2006 og i 2008 for å få status som sykehus,
                  men fikk avslag i tråd med spesialisthelsetjenesteloven § 4-1. En av begrunnelsene
                  for avslaget er at fritt sykehusvalg er en rettighet for pasienten, og ikke en
                  ordning som den enkelte institusjon kan søke om deltakelse i. Capio er ikke
                  godkjent som sykehus, dermed faller de utenfor. Capio søkte om sykehusgodkjenning,
                  noe de ikke har fått, med bakgrunn i at kravene for hva et sykehus skal inneholde,
                  ikke er oppfylt. 

Komiteens flertall, bestående av Arbeiderpartiet, Høyre, SV, Kristelig Folkeparti,
                  Senterpartiet og Venstre, viser til at det er etablert et nasjonalt klinisk
                  nettverk for behandling av spiseforstyrrelser, og at alle poliklinikker faglig
                  skal være i stand til å behandle og følge opp personer med denne diagnosen.
                  Behandlingsansvaret skal være i helseforetakene, og siden tilbudet nå bygges opp
                  der, blir konsekvensen at det kjøpes færre plasser av Capio enn før. Det er
                  hovedsakelig Helse Nord som har kjøpt plasser i den senere tid, men også her vil
                  det etableres et regionalt senter, og dermed vil også disse plassene falle bort. 

Capio faller, som flere andre gode helseinstitusjoner, ikke inn under ordningen
                  med fritt sykehusvalg fordi det ikke er et sykehus. Dette kommer godt fram i
                  forslaget, som presiserer at en slik tilknytning vil kreve lovendring. Det er
                  imidlertid mulig å avtale kjøp av tjenester, noe som forslagsstillerne fra
                  Fremskrittspartiet mener ikke er nok. 

Et annet flertall, fra Fremskrittspartiet, Høyre, Kristelig Folkeparti og Venstre,
                  påpeker at ventetiden er for lang og problematisk for dem som sliter. Disse ønsker
                  derfor en lovendring. 

Det blir presisert av flertallet i komiteen, Arbeiderpartiet, Høyre, SV, Kristelig
                  Folkeparti og Senterpartiet, at nå må statsråden ta ansvaret sitt og gi klar
                  beskjed i oppdragsdokumentet om at tilbudet ved Capio skal brukes mer. Det er
                  viktig for oss at mangfoldet i tilbudet benyttes for å nå flest mulig, og at
                  tilbud som virker, skal få leve. Dette forventer vi følges opp. 

Fremskrittspartiet, som er forslagsstiller sammen med Høyre, viser til hva som
                  skjer på Capio, og foreslår denne lovendringen, og jeg regner med at de vil
                  argumentere for og underbygge sine egne forslag. 

Capio gir helsetjenester som jeg tror alle komitémedlemmene ser vi trenger.
                  Spørsmålet er da: Hva er et sykehus, og når kan institusjoner komme inn under
                  fritt sykehusvalg? Det er flere institusjoner som ønsker seg inn under ordningen,
                  og det betyr kanskje et nytt syn på hva et sykehus skal være, om det fortsatt skal
                  være kriterier for at en skal få godkjenning. 

Jeg tar opp mindretallets forslag og kommer heller tilbake med vår egen
                  argumentasjon etterpå. 

 Representanten Sonja Mandt-Bartholsen har tatt opp det forslaget hun refererte
                  til. 

 Denne saken følges i dag av veldig mange med spiseforstyrrelser og veldig mange
                  pårørende. Anoreksi er en alvorlig psykisk lidelse, og mange unge er rammet av
                  denne sykdommen i den viktigste delen av livet, noe som får stor betydning i
                  forhold til å gjennomføre utdanning, fungere i arbeidslivet og å stifte familie.
                  Mange unge, spesielt jenter, men også gutter, får sykdommen, og mørketallene er
                  store. 

Det offentlige helsevesen har i liten grad klart å gi et godt behandlingstilbud,
                  og mange blir tidlig uføretrygdet og pådrar seg livsvarige lidelser. Anoreksi er
                  også den psykiske lidelsen med høyest dødelighet. Pasienter med anoreksi og
                  spiseforstyrrelser er en pasientgruppe som har rett til et behandlingstilbud som
                  er tilpasset deres lidelse. Slik Fremskrittspartiet ser det, har denne gruppen
                  ikke fått det de har krav på. Vi mener også at denne pasientgruppen på lik linje
                  med andre pasienter bør ha valgfrihet når det gjelder behandlingstilbud. Denne
                  valgmuligheten må også omfatte private, godkjente behandlingssentre som Capio, for
                  det hjelper ikke å gi pasientene mulighet til å velge mellom ulike tilbud når
                  tilbudene ikke virker eller i verste fall gjør pasienten sykere. Ofte venter
                  pasienter i årevis før de får den hjelpen de trenger, og dessverre er det også
                  mange som aldri får hjelp. 

Jeg viser til de mange personlige brevene og til ett som kom i dag, hvor
                  vedkommende forteller hvordan hun føler de blir møtt i det offentlige
                  helsevesenet: «Det vi møtte var uvitenhet, uvilje, mangel på ressurser og
                  laaaaaang ventetid». 

Mangel på kunnskap fører i mange tilfeller til at pasientene blir sykere, og det
                  kan få alvorlige følger. Ofte blir pasientene plassert sammen med andre psykisk
                  syke med helt andre lidelser, og de blir behandlet deretter. Pasientene blir ikke
                  friske når de havner på feil sted og blir utsatt for feilbehandling. En nylig
                  framlagt SINTEF-rapport viste at over 30 pst. av psykisk syke var feilbehandlet og
                  feilplassert, og jeg antar at den gruppen vi her snakker om i dag, er innenfor den
                  gruppen. 

Hva er det som gjør at pasienter og pårørende slår ring om og kjemper for å få
                  behandling ved et privat behandlingssenter som Capio? Jo, pasientene møtes med
                  respekt og verdighet, personalet har spisskompetanse, de får individuell
                  behandling og tett oppfølging, følelsen av et hjem og ikke en institusjon. De blir
                  møtt med tålmodighet, de får prøve og feile, de får en langsiktig plan, og det
                  finnes utslusingsleiligheter hvor de forsøker å bo og greie matstellet sitt på
                  egen hånd. Det er samarbeid med hjem og hjemkommune, og det påvises gode
                  resultater. Det finnes også masse resultater fra behandlingstiden med samme
                  konseptet i Sverige, dit hvor norske pasienter tidligere reiste. 

Det er noe galt når pasienten kan velge behandling på en psykiatrisk avdeling som
                  har betegnelsen sykehus, men ikke får velge behandling på samme nivå ved en
                  institusjon hvor den såkalte sykehusdefinisjonen ikke er innfridd. 

Helse- og omsorgskomiteen har i Budsjett-innst. S. nr. 11 for 2008–2009 uttalt at
                  Capio skal være et tilbud til pasienter i hele landet. I Dagsnytt 18 den 25.
                  februar lovet Ballo på vegne av Regjeringen at tilbudet om nødvendig skulle bli
                  tilgjengelig under fritt sykehusvalg. Men pasientene venter fremdeles. Statsråden
                  så, den gang jeg tok opp spørsmålet i spørretimen, ingen grunn til å følge opp
                  saken, og Capio har fremdeles stor ledig kapasitet og ingen forutsigbarhet som
                  følge av at de ikke er under fritt sykehusvalg. Spørsmålet nå er jo hvor lenge
                  senteret klarer å drive uten et forutsigbart pasientgrunnlag. Nedtrappingen er
                  allerede for lenge siden begynt. 

Dette handler verken om sunn fornuft eller økonomi, for det private tilbudet
                  koster ikke mer enn det offentlige. Dette handler om politikk, og i denne saken
                  har de rød-grønne møtt seg selv i døra. Det er ikke mulig å opprettholde private
                  behandlingssteder som ikke får pasienter eller langsiktige avtaler. Det vil ikke
                  være mulig for pasienter å velge Capio som behandlingssted så lenge det er opp til
                  helseforetakene å bestemme. Det har historien vist. 

Denne saken er et godt eksempel på den rød-grønne helsepolitikken, en politikk som
                  lar ideologien om at det offentlige vet og kan alt best, komme foran pasientenes
                  behov. Iveren etter å forskjellsbehandle private og offentlige og fase ut private
                  har her vist hva det fører til. 

Jeg hadde et lite håp om at SV skulle støtte forslaget, spesielt etter Ballos
                  klare løfter, men dette viser bare at ideologi, kontroll og politikk går foran
                  sunn fornuft og pasientrettighetene, og det blir en stor skuffelse i dag hvis de
                  to forslagene som vi nå fremmer, ikke får flertall. 

Thorbjørn Jagland hadde her gjeninntatt
                  presidentplassen. 

 Det er bred enighet om at pasienter som lider av spiseforstyrrelser, ikke får god
                  nok hjelp i den offentlige helsetjenesten i dag. Det har skjedd en positiv
                  utvikling på dette området, men tilbudet er fortsatt mangelfullt. Ifølge
                  nettstedet «frittsykehusvalg.net» er ventetiden for døgnbehandling for barn og
                  unge med spiseforstyrrelser mellom 3 og 14 uker, avhengig av behandlingssted. For
                  voksne med spiseforstyrrelser er ventetiden opp til 20 uker for døgnbehandling ved
                  enkelte helseforetak. 

De pasientene som har behov for døgnbehandling for sine spiseforstyrrelser, er
                  alvorlig syke. Når vi er alvorlig syke, er det uholdbart å vente i mange uker på
                  hjelp. Høyres helsefraksjon har fått flere henvendelser fra fortvilte mennesker
                  med spiseforstyrrelser og deres pårørende. De forteller om alvorlige
                  helseproblemer og mangelfull oppfølging fra helsetjenesten. Flere har påpekt at de
                  har fått svært god hjelp på Capio. Noen har selv måttet bekoste dette, bl.a. ved
                  hjelp av lån fra familien. 

Til tross for at Capio har et faglig anerkjent tilbud som pasientene er fornøyd
                  med, opplever mange pasienter at de ikke får benytte dette tilbudet for det
                  offentliges regning. Det er uakseptabelt at byråkratiske barrierer forhindrer
                  pasientene fra å benytte gode tilbud som kan gi dem rask hjelp. 

Men det aller mest oppsiktsvekkende er at Capio Anoreksi Senter er av de tilbud
                  som regjeringen Stoltenberg ønsker bort. Det fremgår klart både av Soria
                  Moria-erklæringen og i oppdragsdokumentet til de regionale helseforetakene at
                  private, kommersielle tilbud skal begrenses. Begrunnelsen ser ut til å være et
                  rent ideologisk forsvar for det offentlige tjenestemonopolet. Når vi registrerer
                  en viss imøtekommenhet fra regjeringspartiene i denne saken, er det et klart bevis
                  på at denne monopolpolitikken ikke står seg i møte med virkeligheten. En politikk
                  der gode private tilbud bare er tilgjengelig for dem som har god råd, står seg
                  ikke i møte med enkeltmennesker, særlig ikke når helsekøen har økt med 65 000
                  pasienter under denne regjeringen. 

Høyre mener at de private tilbudene bidrar med kvalitet og mangfold i den
                  offentlige helsetjenesten. Mange private aktører har vært pionerer i faglig
                  utvikling og god ressursbruk. De private tilbudene gjør den offentlige
                  helsetjenesten bedre og gir pasientene økt valgfrihet. Disse tilbudene bør ikke
                  være forbeholdt pasienter med god økonomi, som kan kjøpe seg ut av en stadig
                  økende helsekø. Høyre har derfor gått inn for at den offentlige helsetjenesten må
                  betale langt flere behandlinger i private klinikker, slik at pasientene kan komme
                  ut av køen og inn i behandling. Denne politikken lyktes vi med under
                  Samarbeidsregjeringen, da helsekøen og ventetiden ble betydelig redusert. 

Fra Høyres side vil vi berømme Fremskrittspartiets forslag, som vil bidra til et
                  bedre tilbud til pasienter med spiseforstyrrelser. Når vi støtter deres forslag i
                  sin opprinnelige form, er det fordi vi er enig i at pasienter i hele landet må få
                  benytte tilbudet ved Capio for statens regning, i kraft av retten til fritt
                  sykehusvalg. Vi mener også at det bør fremmes lovendringsforslag dersom dette er
                  nødvendig, men disse lovendringsforslagene må i så fall omhandle alle tilsvarende
                  private tilbud og ikke bare Capio. 

 I foregående sak var det en del snakk om Stortingets vilje, og at Regjeringen må
                  følge opp Stortingets vilje. Jeg oppfatter, ut ifra flere runder vi har hatt om
                  Capio Anoreksi Senter, bl.a. i forbindelse med statsbudsjettet for 2009, at
                  Stortingets vilje er at Capio Anoreksi Senter skal benyttes, og at plassene skal
                  benyttes fullt ut så lenge det ikke finnes andre tilsvarende steder som kan
                  forestå behandlingen. 

Så registrer jeg at spesielt Vigdis Giltun har en form for retorikk knyttet opp
                  mot årsakene til at man ikke går inn på forslaget, som jeg synes er veldig
                  misvisende, og som ikke er egnet til å skape avklaringer i denne saken, men bare
                  forvirring. Det som jeg har sagt tidligere, og som jeg fortsatt står ved, er at
                  det kan ikke være sånn at man skal definere virksomheten som sykehus for at vi
                  skal kunne benytte plassene fullt ut. Jeg har også i den debatten som Vigdis
                  Giltun refererer til, sagt at det er noe av en fallitterklæring dersom vi skal
                  måtte begynne å karakterisere virksomheter som sykehus for å kunne benytte dem. Nå
                  hører vi representanten Sonja Irene Sjøli si at dersom man skal forandre loven og
                  legge til rette for at Capio skal defineres som sykehus, bør man gjøre tilsvarende
                  med en rekke andre institusjoner. Det har vært min begrunnelse for at man ikke bør
                  gjøre det. Jeg har hele tiden argumentert for at Capio skal brukes fullt ut. Det
                  står jeg for i dag. Jeg oppfattet også at en av merknadene som ligger fra
                  flertallet i komiteen, fra Arbeiderpartiet, Høyre, Sosialistisk Venstreparti,
                  Kristelig Folkeparti, Senterpartiet og Venstre, men som Fremskrittspartiet ikke er
                  med på, synliggjør det: 

«Helseforetakene må bidra til at slike tilbud benyttes i et helhetlig
                     behandlingstilbud for anoreksipasienter.» 

Så mener jeg at hvis det viser seg at helseforetakene på tross av en rekke
                  henstillinger fra Stortinget ikke tar i bruk plasser, eller bare tar dem i bruk i
                  beskjeden grad, må statsråden bidra til at helseforetakene tar dem i bruk. Det har
                  jeg sagt før, det har Giltun hørt på, og det mener jeg fortsatt. Det er faktisk
                  ikke sånn at helseforetakene helt alene og bare på egen kjøl skal ta stilling til
                  gode behandlingstilbud. Det bør og skal også statsråden gjøre. Jeg mener at vi på
                  sikt vil få en nasjonal helseplan til behandling i Stortinget, der man nettopp må
                  spesifisere hva slags tjenester som skal være i bruk, og hvordan de skal brukes.
                  Når det gjelder anoreksi, har jeg av egen erfaring sett at behandlingstilbudet i
                  dag generelt er altfor dårlig. Det at, så vidt jeg vet, bare fem av femten plasser
                  er i bruk, er kritikkverdig etter mitt syn. 

Til den måten Vigdis Giltun har valgt tilnærmingen på her: Jeg har også fått de
                  e-postene, jeg har også sett på tekster der foreldre beskriver barna sine som er
                  sterkt syke, men som har hatt nytte av behandlingen ved Capio, og som burde ha
                  fått behandling videre der – andre burde også ha fått det – og så leser jeg hva
                  Vigdis Giltun får seg til å skrive til disse pårørende: Dessverre sviktet de
                  rød-grønne partiene inklusive SV i denne saken. De taler med to tunger, og
                  forslaget de fremmer, vil ikke føre til noen endring. Dette skriver Vigdis Giltun
                  til pårørende til pasienter som har fått behandling ved Capio. Jeg har problemer
                  med å finne ord som er dekkende for hva jeg synes om den typen korrespondanse,
                  fordi jeg oppfatter at det er så ufint overfor andre partier i Stortinget og så
                  misvisende med tanke på engasjementet. Jeg kan ikke få understreket sterkt nok: La
                  oss ta alle plasser i bruk! Hadde jeg vært statsråd, hadde jeg krevd at alle
                  plassene skulle tas i bruk. Men jeg er faktisk ikke statsråd, og det kan jeg bare
                  beklage. 

 Aller først har jeg lyst til å takke forslagsstillerne for å ha fremmet dette
                  viktige forslaget. 

Spiseforstyrrelser rammer mange unge jenter, men også gutter. Mange er syke i
                  mange år før de får hjelp. Capio Anoreksi Senter har et behandlingstilbud som
                  viser gode resultater. Behandlingen tar utgangspunkt i kognitiv terapi og et
                  systematisert program med mat, hvile og aktiviteter. 

Capio Anoreksi Senter utgjør, slik Kristelig Folkeparti ser det, et viktig
                  supplement og er et korrektiv til offentlige tilbud som er bygd opp de siste
                  årene. Dessverre kan det synes som om det er manglende politisk vilje til å
                  benytte private aktører som et supplement til offentlig helsetjeneste. Vi ser
                  flere eksempler på dette, til tross for at helsekomiteen i årets
                  budsjettinnstilling sa at tjenesten som Capio utfører, skal være tilgjengelig for
                  pasienter i hele landet. Når Capio nå ikke er innlemmet i ordningen med fritt
                  sykehusvalg, medfører det at pasienter som trenger en behandlingsplass, ikke får
                  det, til tross for at det er ledig kapasitet pr. i dag. 

Problemet for disse pasientene er at de tilhører feil helseregion. Hvis vi
                  fokuserer på de sykeste av de syke med spiseforstyrrelser, har de bokstavelig talt
                  veldig lite å gå på. Vi vet at noen av disse har fått hjelp via Capio-senteret.
                  Ja, de har vært i det offentlige, men – dessverre – det offentlige har ikke klart
                  å hjelpe dem. 

I et svar til meg skriver statsråd Bjarne Håkon Hanssen at han i tildelingsbrevet
                  har 

«bedt Helsedirektoratet om å foreta en kunnskapsoppsummering om den nyeste
                  forskningen på virksomme behandlingsmodeller for mennesker med
                  spiseforstyrrelser.» 

Han vil bruke denne kunnskapsinnhentingen til å videreutvikle tilbudet over hele
                  landet. Det er bra. Vi må nok innrømme noen hver av oss at vi ikke har vært gode
                  nok her. Statsråden skriver også noe som er mer oppsiktsvekkende, synes jeg, og
                  det er at han vil 

«følge opp at de regionale helseforetakene oppfyller sitt «sørge for»-ansvar
                  overfor denne pasientgruppen.» 

Jeg håper at denne pasientgruppen, som alle andre, får den behandling man har krav
                  på i forhold til sørge for-ansvaret. Det som er viktig, er at de får behandling,
                  men det er like viktig at de får behandling som virker. Capio-senteret har gitt
                  mange jenter et behandlingstilbud som virker. Derfor støtter Kristelig Folkeparti
                  at Capio Anoreksi Senter blir med i ordningen med fritt sykehusvalg. 

 Som komiteen – unntatt Fremskrittspartiet – selv uttaler i innstillingen, er det
                  mange gode helseinstitusjoner som ikke faller inn under ordningen med fritt
                  sykehusvalg. Det er likevel viktig å presisere at det ikke er noen formelle
                  hindringer for at de regionale helseforetakene kan inngå avtaler med Capio dersom
                  de har behov for det, og det er dokumentert ved at det er inngått slike avtaler,
                  og det eksisterer slike avtaler i dag. 

De regionale helseforetakene skal, med bakgrunn i sørge for-ansvaret, til enhver
                  tid vurdere om tilbudet til mennesker med spiseforstyrrelser har god nok kvalitet
                  og kapasitet. Dersom tilbudet innen det offentlige ikke er tilfredsstillende, kan
                  de regionale helseforetakene inngå avtaler med private institusjoner. Hvis det
                  ikke er noe alternativ, skal de inngå avtaler med private institusjoner for å
                  oppfylle sitt sørge for-ansvar. 

Jeg får også mange henvendelser fra mennesker som forteller om gode resultater
                  etter opphold ved Capio, og jeg har tatt med meg det. 

For å styrke kvaliteten av behandlingen i alle helseregionene er det stilt krav om
                  at det skal være regionale kliniske kompetansemiljø for spiseforstyrrelser i alle
                  helseregionene. Disse er nå på plass i tre regioner, og Helse Nord har informert
                  meg om at de skal ha sitt kompetansemiljø på plass i løpet av 2009. De regionale
                  helseforetakene har også styrket kapasiteten av tilbudet til denne gruppen, slik
                  at behovet for å bruke Capio har blitt mindre. 

La meg bruke et eksempel som viser at de regionale helseforetakene er opptatt av
                  sitt sørge for-ansvar. Som jeg har sagt innledningsvis, er det slik at dersom det
                  ikke er kapasitet i det offentlige systemet, skal sørge for-ansvaret oppfylles på
                  annen måte, f.eks. ved kjøp av private plasser. Det å forsterke behovet for å
                  kjøpe plasser i forhold til spiseforstyrrelser har blitt understreket av
                  departementet, og vi har understreket at man skal utnytte ledig kapasitet. Den
                  regionen som har hatt lavest kapasitet, har vært Helse Nord, og de har økt kjøp av
                  plasser ved Capio. I 2006 kjøpte f.eks. Helse Nord ikke mer enn 224
                  behandlingsdøgn. Oppdragsdokumentet har understreket behovet for nok plasser til
                  folk med spiseforstyrrelser. Derfor økte kjøpet av behandlingsdøgn fra Helse Nord,
                  fra 224 i 2006 til 822 i 2007, og videre opp til 843 i 2008, men nå bygger også
                  Helse Nord opp sitt tilbud. Helse Nord vil i løpet av kort tid etablere en enhet
                  for voksne i Bodø og en enhet for barn i Tromsø. Jeg mener at hvis det faglige
                  innholdet i disse tilbudene er gode, må det – sannsynligvis – være bedre for en
                  person fra Bodø å få behandling for sin spiseforstyrrelse i Bodø enn i
                  Fredrikstad. Jeg har forståelse for at man velger å bruke det tilbudet. Det vil
                  selvfølgelig føre til at bruken av Capio går noe ned. De regionale helseforetakene
                  oppfyller da sitt sørge for-ansvar gjennom å bygge opp tilbudet selv. Da skal
                  selvfølgelig det kjøpet skje på den skikkelige måte, slik at man følger gjeldende
                  regelverk for offentlige anskaffelser. 

Så vil jeg si at Capio ser ut til å kunne tilby god behandling for noen av dem som
                  har spiseforstyrrelser – ikke alle, men noen med spiseforstyrrelser. Blant annet
                  har de ikke tilbud til de aller dårligste. Disse vil ha behov for et tilbud på
                  regionalt nivå, i tett samarbeid med den somatiske spesialisthelsetjenesten. 

Så mitt utgangspunkt er at jeg mener at jeg som helseminister tar ansvar. Folk med
                  spiseforstyrrelser skal ha et godt tilbud. De har pasientrettigheter. De
                  pasientrettighetene skal oppfylles. Dersom de ikke oppfylles, har de for det
                  første fristbruddordningen. Det har vi ikke noe av. Hvis de mener at de ikke får
                  rette garantier, kan de klage til Helsetilsynet. Det er det regelverket denne
                  salen har etablert. Hvis de regionale helseforetakene ikke kan oppfylle sitt sørge
                  for-ansvar, må de kjøpe av private, og det gjør de, bl.a. av Capio. 

 De talere som heretter får ordet, har en taletid på inntil 3 minutter. 

 Jeg vil fortsette der jeg slapp i stad. 

Hvorfor stemmer så Arbeiderpartiet mot forslaget når vi mener at det tilbudet bør
                  brukes, og vi skryter av det, som jeg gjorde tidligere? Spørsmålet i forslaget
                  gjelder fritt sykehusvalg. Etter vår mening er det viktig at det er en faglig
                  godkjenning som ligger til grunn når et sykehus skal godkjennes, med kriterier som
                  legestillinger, tilstedeværelse osv. Det kreves også at det skal være en avtale
                  med et eller flere helseforetak. Capio er en behandlingsinstitusjon som behandler
                  en snever gruppe av pasienter. De kommer ikke i den kategorien, og de oppfyller
                  heller ikke flere av kriteriene som legges til grunn når det gjelder sykehus. 

En åpning for en slik type institusjon vil skape presedens for andre, og dermed
                  vil definisjonen av hva et sykehus er, endres betraktelig. Det er interessant at
                  det er Fremskrittspartiet som er så ivrig etter å utvide sykehusbegrepet og å gi
                  enkeltinstitusjoner sykehusstatus, eller hva de nå har lyst til å definere det
                  som, etter en lovendring. Det kan skape presedens. Og hva hørte vi? Vi hørte Sonja
                  Irene Sjøli si at her må også andre institusjoner komme inn når grensen endres. 

Vi støtter oss til de faglige vurderingene, og vi forventer faktisk at statsråden
                  følger opp vår merknad. Vi må finne ut av hvordan vi skal bruke tilbudet best
                  mulig. For vi mener at det bør kunne gjøres uten å bruke ordningen med fritt
                  sykehusvalg. Vi kommer til å følge det nøye opp. 

Det er, uansett forslag som vedtas her i dag, viktig at tilbudet blir brukt, om
                  det er Capio eller andre tilbud som bygges opp. Capio er et viktig supplement til
                  vårt offentlige helsevesen, og de fyller ut der vi mangler kompetanse. Vi er ikke
                  allergiske mot private, men det må være slik at vi følger de lovene og reglene som
                  vi har å forholde oss til her i Stortinget. Det gjelder definisjonen av hva et
                  sykehus er. Tilgjengelighet og valgmulighet er viktig, og vi vil nøye følge
                  utviklingen på Capio – om helseforetakene bruker tilbudet, om statsråden følger
                  opp i oppdragsdokumentet, og om sørge for-ansvaret blir ivaretatt. 

 Jeg vet ikke om denne debatten blir noe særlig mer klargjørende for dem som sitter
                  og venter på et svar på om de skal få bruke behandlingen ved Capio videre. Men det
                  som klart er framkommet, er at statsråden viser til at de må ha en avtale. Ja,
                  Capio har en avtale med Helse Sør-Øst, men Helse SørØst bruker dem ikke. Selv ikke
                  pasienter fra Østfold får bruke det tilbudet i Fredrikstad. Så det handler ikke om
                  at de nødvendigvis må bo nærme. 

Det sies også at helseforetakene skal utnytte egen kapasitet bedre. Ballo sier
                  også at man skal bruke Capio så lenge det ikke finnes tilsvarende tilbud innenfor
                  helseforetakene. Det vil med andre ord si at når helseforetakene bygger opp egen
                  kapasitet, betyr det ikke lenger noe at Capio har et litt annet tilbud, et tilbud
                  som mange pasienter føler at de får bedre hjelp av – for det er helseforetakene
                  selv som vil beholde pasientene, enten behandlingen hjelper eller ikke. Det er de
                  som avgjør. 

Jan Bøhler fra Arbeiderpartiet hadde en julehilsen til meg i desember. Han sa at
                  nå kunne jeg også glede meg over at pasienter fra hele landet skulle få benytte
                  Capio. Det har jo ikke skjedd noe. Nå sa Ballo at statsråden måtte følge opp dette
                  i bestillerdokumentet. Bestillerdokumentet pålegger ikke helseforetakene å gjøre
                  noe. Jeg har tidligere sett slike skriftlige bestillerdokumenter, bl.a. om at
                  diabetesteamene skulle styrkes i Østfold. Uken etter kuttet styret i Sykehuset
                  Østfold halve diabetesteamet. Statsråd Brustad fulgte ikke det opp, selv om hun
                  ble klar over det. Så her er det motsigelser hele veien. 

Når Ballo angriper meg på den måten som han gjorde i sitt innlegg, mener jeg det
                  kun tyder på dårlig samvittighet. Det er mange som har sett opptaket fra Dagsnytt
                  18. Det er mange som vet hva Ballo lovte i det opptaket, og hva han sa. Jeg tror
                  faktisk at Ballo mente det han sa da. Men dessverre er ikke politikken til SV og
                  Regjeringen slik at det lar seg gjøre. Om det skaper presedens at Capio kommer
                  under fritt sykehusvalg, spiller ikke det noen rolle for Fremskrittspartiet. For
                  Fremskrittspartiet betyr det noe at pasientene får rett behandling på rett sted –
                  ikke hvem som utfører det. For Fremskrittspartiet er det viktig at pasientene får
                  den behandlingen betalt med offentlige midler, at de ikke må ta opp lån for å
                  kunne klare å overleve. Det er ikke noe som sier at det må være sykehus for at det
                  skal være under fritt sykehusvalg. Dette er noe som kan endres. I dag heter det
                  fritt sykehusvalg. Dette er noe vi i denne salen kan endre. Vi kan legge hvilke
                  tilbud vi vil under fritt behandlingsvalg, eller om det så heter fritt
                  sykehusvalg. Skal det liksom være til hinder for at pasientene skal få riktig
                  behandling? Dette er jo totalt meningsløst. Vi har her mulighet til å gjøre noe
                  med det. Her sitter man og beskylder hverandre for å være ufine for at man har
                  informert pasienter om det som er virkeligheten. Jeg står ved hvert eneste ord jeg
                  skrev til den pasienten! 

 Da vi diskuterte tannhelseforslaget fra Fremskrittspartiet, nevnte jeg Capio
                  Anoreksi Senter som et annet eksempel på hvordan Fremskrittspartiet rimelig rått,
                  vil jeg si, prøver å utnytte en situasjon som er uavklart, for på den måten å søke
                  å skape sympati for sin egen politikk. Jeg står ved mine reaksjoner når det
                  gjelder Vigdis Giltun, fordi jeg mener – som hun – at Capio Anoreksi Senter gir et
                  godt tilbud til anoreksipasienter. Kapasiteten bør utnyttes fullt ut. 

Det jeg gjentatte ganger har sagt til Vigdis Giltun, er at jeg tror den
                  tilnærmingen som Fremskrittspartiet har valgt, nemlig at man skal definere
                  senteret som et sykehus, er et blindspor. Så kan Vigdis Giltun på en måte hovere
                  over at blindsporet hennes er det stort sett bare Fremskrittspartiet og et
                  mindretall som støtter, men det hjelper jo ikke Capio Anoreksi Senter – på samme
                  måte som det ikke hjelper pasienter innen tannhelse at Fremskrittspartiet fremmer
                  et forslag som er helt urealistisk, og som aldri kommer til å bli iverksatt. I
                  stedet for på denne måten å søke å mistenkeliggjøre andre for deres motiver kunne
                  Vigdis Giltun kanskje ha gått i en type dialog med regjeringspartiene og spurt:
                  Hvordan er det mulig å få utnyttet i helseforetakene kapasiteten ved Capio
                  Anoreksi Senter? Hva skal til for å klare å få det på plass? 

Når Vigdis Giltun kritiserer SV med hensyn til helseforetakslovgivningen, en
                  lovgivning som SV var imot, må jeg si at vi advarte jo mot den. Vi har ment at
                  Stortinget skal vedta på det overordnede plan hvordan strukturen for
                  spesialisthelsetjenesten skal være. Det ville jo betydd at vi faktisk hadde
                  vedtatt at disse plassene skulle brukes. Men dette har Fremskrittspartiet
                  konsekvent vært imot. Og nå, når de må smake konsekvensene av sin egen politikk,
                  finner de det opportunt å kritisere alle andre enn seg selv. 

Jeg vil igjen understreke: Jeg mener at disse plassene skal brukes fullt ut, og at
                  statsråden bør følge opp det Stortinget har sagt, på en slik måte at plassene
                  brukes fullt ut. Jeg vet ikke hvor mye klarere det kan sies. Men uansett hvor
                  klart jeg sier det, kommer Vigdis Giltun aldri til å bli fornøyd – for hun er
                  interessert i å skape det inntrykket at det er hun, og hun alene, som er
                  interessert i at disse plassene tas i bruk. 

 Vigdis Giltun har hatt ordet to ganger og får ordet til en kort merknad, avgrenset
                  til 1 minutt. 

 Jeg mangler faktisk ord for hvordan jeg skal betegne den oppførselen vi har vært
                  vitne til på talerstolen her. 

Vi behandler et forslag som er seriøst ment. I to år har Fremskrittspartiet og jeg
                  – med støtte fra andre partier – jobbet seriøst for å få til et forslag som kan
                  hjelpe pasienter til å kunne velge seg behandling ved Capio Anoreksi Senter. Det
                  er fullt mulig. Det kan Stortinget vedta. Stortinget kan i dag vedta at det skal
                  legges fram et forslag til en lovendring som gjør det mulig. I stedet for å henge
                  seg opp i om senteret er sykehus eller ikke, synes jeg Ballo skulle bruke energien
                  sin på å finne ut hvordan man kan få et fritt behandlingsvalg. 

Det har også vært rikelig anledning til i komiteen å komme med andre forslag.
                  Ballo har ikke kommet med ett eneste et som kunne ha hjulpet pasientene til å få
                  dette tilbudet. Så kritikken synes jeg han får rette mot seg selv. 

 Jeg skal ikke legge meg opp i slagsmålet mellom representantene Ballo og Giltun –
                  det er livlig nok som det er – men bare minne om at saken koker ned til et meget
                  enkelt spørsmål, gitt at det er enighet om at dagens regelverk er rigid og ikke
                  muliggjør at man åpner for at pasienter på fritt grunnlag kan velge, fordi de
                  foretrekker det tilbudet som formentlig er det beste: Capio Anoreksi Senter. 

I forslaget sies det at gitt at det er enighet om at det er ønskelig, er det ikke
                  mer komplisert enn at man kan endre regelverket. Det er jo det forslaget går ut
                  på: å be Regjeringen om å myke opp regelverket, slik at det blir mulig. Mer
                  dramatisk er det faktisk ikke. 

 Flere har ikke bedt om ordet til sak nr. 19. 

(Votering, se side 3822) 





                    

 Under debatten har Sonja Mandt-Bartholsen satt fram et forslag på vegne av
                  Arbeiderpartiet, Sosialistisk Venstreparti og Senterpartiet. Forslaget lyder: 

«Dokument nr. 8:91 (2008–2009) – representantforslag fra
                     stortingsrepresentantene Harald T. Nesvik, Vigdis Giltun og Jan-Henrik
                     Fredriksen om å innlemme Capio Anoreksisenter i ordningen med fritt sykehusvalg
                     – vedlegges protokollen.» 

Det voteres alternativt mellom dette forslaget og komiteens innstilling. 

Presidenten gjør oppmerksom på at det er Fremskrittspartiet, Høyre, Kristelig
                  Folkeparti og Venstre som står bak innstillingen. 

Komiteen hadde innstilt: 

I 

Stortinget ber Regjeringen legge frem lovendringsforslag som åpner for at Capio
                  Anoreksi Senter AS blir tilgjenglig for pasienter under fritt sykehusvalg. 

II 

Stortinget ber Regjeringen sørge for at pasienter fra hele landet får mulighet å
                  velge Capio Anoreksi Senter AS som behandlingsalternativ som om institusjonen var
                  under fritt sykehusvalg frem til en lovendring trer i kraft. 

Votering:

Ved alternativ votering mellom komiteens innstilling og forslaget fra
                  Arbeiderpartiet, Sosialistisk Venstreparti og Senterpartiet ble forslaget bifalt
                  med 54 mot 49 stemmer.

(Voteringsutskrift kl. 01.40.50)


                    
                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det ikke blir gitt anledning til replikker etter
                  de enkelte innlegg, og at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Dette anses vedtatt. 

 (ordfører for saken): En samlet komité konstaterer i innstillingen at rapporten
                  «Ventetider og pasientrettigheter 2008» viser at ventetiden for voksne med behov
                  for psykiatri- og psykologtjenesten gjennomsnittlig er på 53 dager. Når det
                  gjelder barn og unge, er ventetiden i snitt på 78 dager. 

Det konstateres også av flertallet i komiteen – Fremskrittspartiet, Høyre,
                  Kristelig Folkeparti og Venstre – at det er betydelige rettssikkerhetsproblemer på
                  området når det gjelder tilbudet om behandling. Det er nok å vise til
                  Riksrevisjonens gjennomgang, som er relativt fersk, og som påviser at det er svære
                  variasjoner, som ikke kan forklares ut fra ulikheter i helsetilstanden i de
                  forskjellige helseregionene, eller ut fra ulikheter mellom enkeltpasienter. I
                  enkelte helseforetak opplever faktisk samtlige pasienter brudd på
                  vurderingsgarantien. Blant barn og unge som har rett til psykisk helsevern,
                  opplever 18 pst. at de ikke får behandling innenfor den medisinsk fastsatte frist,
                  mens andelen er 15 pst. blant voksne. 

På denne bakgrunn er det man må forstå det representantforslaget som er til
                  behandling. Det dreier seg rett og slett om å få til en bedre utnyttelse av
                  kompetanseressursene som finnes på dette området, gitt at det er svært mange
                  pasienter som i dag ikke får sine lovfestede rettigheter. 

Det som er kontroversielt i innstillingen, er at det er én del av komiteen – og
                  dette dreier seg om et flertall bestående av Arbeiderpartiet, SV, Kristelig
                  Folkeparti, Senterpartiet og Venstre – som hevder følgende om avtalesystemet: 

«Flertallet mener at kravet om avtaler med regionale helseforetak eller
                     kommuner som vilkår for refusjon er nødvendig» – jeg understreker nødvendig –
                     «med tanke på hvordan de samlede ressurser i helsetjenesten skal nyttes.» 

Det er vi som støtter forslaget, grunnleggende uenige i. 

En samlet komité er helt enig i at prioriteringsforskriften skal ligge til grunn,
                  at tilsyn skal føres med alle som jobber i feltet, enten de er offentlig ansatte
                  eller private spesialister, og vi er enige om at det skal tilstrebes en god
                  ressursutnyttelse. Det vi er uenige om, er hvorvidt den eneste måten å sikre dette
                  på er dagens avtalesystem, med alle de åpenbare svakheter som dette avtalesystemet
                  har. Det flertallet som består av Fremskrittspartiet, Høyre, Kristelig Folkeparti
                  og Venstre, har pekt på at det er et paradoks at enkelte av de private
                  avtalespesialistene bare får avtaler om å behandle fristbruddspasienter, mens de
                  ikke får refusjon for behandling av pasienter før fristen er utløpt. Det er helt
                  åpenbart i strid med intensjonene i lovgivningen, men det er faktisk et godt
                  stykke på vei slik det praktiseres i dag. 

Vi mener helt klart at avtalesystemet i dag fører til en betydelig begrensning i
                  tilgangen på tjenester, og hvis man ønsker å sette pasientenes interesser i
                  sentrum, taler alle gode argumenter for at dagens avtalesystem bør fjernes. 

Jeg tar opp det forslaget som Høyre og Fremskrittspartiet står sammen om i
                  innstillingen, og går ut fra at flertallet vil begrunne sitt standpunkt. 

 Representanten Inge Lønning har tatt opp det forslaget han refererte til. 

 Det er meget viktig at det er god tilgjengelighet til det psykiske helsevernet, og
                  komiteen er enig om at denne ikke er god nok over hele landet – det til tross for
                  at kapasiteten er økt betydelig gjennom opptrappingsplanen for psykisk helse og
                  psykisk helsevern. Vi har sett at det har vært en stor utbygging av både
                  distriktspsykiatriske og polikliniske sentre, og tilbudet er blitt langt bedre når
                  det gjelder kvantitet, og ikke minst når det gjelder kvalitet. 

Flertallet i komiteen er enig med forslagsstillerne i at det særlig er behov for å
                  styrke det psykiske helsevernet i kommuner og distriktspsykiatriske sentre. Vi ser
                  at det kan være mangelfullt både med hensyn til fagkompetanse og kapasitet, og at
                  det fortsatt er hull å fylle. 

Men det er også viktig at de tilbudene som skal etableres rundt omkring, er
                  lavterskeltilbud, spesielt innenfor skolehelsetjenesten, som gjør at ungdommer
                  lett kan komme i kontakt med faglig hjelp. 

Det er viktig at ressursene blir prioritert rett i alle deler av
                  helsevirksomheten. Enten det er innenfor somatikken, innenfor psykiatrien eller
                  innenfor rusområdet osv., er det viktig at vi har god kontroll med hvordan dette
                  styres, og hvordan dette ordnes. Samtidig er det viktig å sikre god dekning i hele
                  landet, og det er klart at det er større utfordringer å ha god dekning i enkelte
                  fylker og kommuner med få innbyggere i vårt langstrakte land enn i sentrale strøk.
                  Men det er viktig å sikre at pasientene får god informasjon om ledig kapasitet, om
                  aktuelle behandlingstilbud i egen kommune, i eget fylke eller andre steder. 

De regionale helseforetakene har ansvaret for å gi befolkningen tilbud om
                  nødvendig helseundersøkelse hos legespesialist. Tjenestene finansieres ved
                  driftstilskudd fra helseforetakene, stykkprisrefusjoner fra folketrygden og
                  egenandeler fra pasientene. Dersom pasientene ønsker et offentlig finansiert
                  behandlingstilbud hos private aktører, må det foreligge en avtale mellom de
                  regionale helseforetakene og vedkommende spesialist eller institusjon. 

Etter kommunehelsetjenesteloven kapittel 4 er det et krav at det skal foreligge en
                  avtale mellom kommunen og den private helsevirksomheten dersom kommunen eller
                  trygden skal dekke behandlingen. 

Flertallet i komiteen mener at kravet om avtaler med de regionale helseforetak
                  eller kommuner som vilkår for refusjon er nødvendig med tanke på hvordan de
                  samlede ressursene i helsetjenesten skal brukes. Det handler om hvordan dette skal
                  styres – hver eneste dag og på hvert eneste område. Da må det foreligge noen
                  avtaler som sikrer en god styring med de politiske prioriteringene og de
                  helsefaglige prioriteringene som hver eneste dag skal gjøres i alle kommuner i
                  landet. Men det å styrke det psykiske helsevernet i kommunene og i de
                  distriktspsykiatriske sentrene er viktig for å sørge for at vi har god tilgang på
                  legespesialister så nært pasientene som mulig. 

 Evalueringer av Opptrappingsplanen for psykisk helse viser store svakheter
                  innenfor de fleste områder, som Lønning også var inne på. Mangelen på fagpersonell
                  er stor, og pasienter venter i måneder og år på time hos psykolog eller psykiater
                  – hvis de i det hele tatt får noen time. Dette problemet er ikke ukjent, men det
                  har ikke vært politisk vilje til å øke tilgjengeligheten på offentlig betalte
                  tjenester. 

Når det gjelder Fremskrittspartiet, har vi vært veldig bekymret for denne
                  situasjonen gjennom veldig mange år. Jeg kan gå tilbake til 1997 og sitere John
                  Alvheim, som den 17. juni sier til Stortinget: 

«Det er for meg imidlertid et stort paradoks at samtidig som man konstaterer en
                     betydelig mangel på psykiatere og psykologer, har Regjeringen med tilslutning
                     fra et flertall i Stortinget fått gjennomslag for å frata de såkalte
                     avtale-løse psykiatere og psykologer refusjon fra Folketrygden, noe som helt
                     åpenbart på sikt, og på kort sikt, vil gjøre personalmangelen i den
                     psykiatriske helsetjenesten enda verre enn tilfellet er i dag, og som vil ha
                     alvorlige konsekvenser for framtidige og nåværende pasienter.» 

Det har altså eksistert en annen ordning tidligere. John Alvheim var en
                  forutseende mann, han fikk rett. 

For to år siden spurte jeg daværende helseminister, Brustad, om hun ville vurdere
                  å gjeninnføre ordningen med at avtaleløse psykologer og psykiatere kunne få
                  refusjon fra folketrygden, slik at pasienten selv kan velge hvem de skal gå til,
                  og slik at behovet for flere innen disse yrkene kan reguleres i tråd med det som
                  pasientene faktisk har behov for. Den gangen var det oppslag i Aftenposten om at
                  pasienter ringte rundt til femti forskjellige psykologer og det var ventetider på
                  langt over ett år. Statsråden svarte da at hun var opptatt av å få til et system
                  som fungerte i praksis. Hun sa også at spørsmål knyttet til refusjon var en av de
                  tingene de akkurat da skulle gå gjennom, og så skulle de – jeg regner med det var
                  Regjeringen – konkludere når den jobben var gjort. Konklusjonen må tydeligvis ha
                  blitt at det er viktigere å begrense offentlig betalte behandlingstimer enn å
                  imøtekomme pasientens behov for behandling, noe som også gjenspeiles i
                  Riksrevisjonens rapport, hvor det viser seg at det ofte er tilgjengeligheten
                  innenfor det enkelte helseforetak og ikke pasientens tilstand som avgjør om
                  pasienten får innvilget behandling og hva slags behandling som tilbys. Dette er
                  alvorlig. Nå forsøkes en ny ordning innenfor Helse Sør-Øst som skal hjelpe
                  pasientene med å bestille time. Men det endrer ikke det faktum at det mangler
                  kapasitet, i alle fall så lenge pasientene kun får benytte psykologer og
                  psykiatere med avtaler hvis de skal få refusjon. 

Det er lite samfunnsøkonomisk lønnsomt å la sykdom utvikle seg over tid. Dette
                  gjelder også for psykisk syke. Den største økningen av uføretrygd skjer blant unge
                  menn, og årsaken er stadig oftere psykiske lidelser. Ventetider, mangel på
                  tilgjengelighet og avkortede tilbud er med på å gjøre pasientene sykere. Dette er
                  pasienter som trenger individuell behandling, og hvor pasientens tillit til
                  terapeuten eller legen er av veldig stor betydning. Det betyr at valgfrihet er
                  viktig, og at muligheten til å skifte behandler også må være reell. Økningen i
                  antallet psykologer som følge av opptrappingsplanen ble bare 60 pst. av det som
                  var den opprinnelige målsettingen. Det mangler massevis av psykologer og
                  psykiatere. Opprustningen i kommunene og innenfor DPS-ene er ikke på langt nær nok
                  i forhold til de oppgavene de har å utføre. Ved å åpne for at alle psykologer og
                  psykiatere med autorisasjon skal få tilby sine tjenester med refusjonsrett til
                  pasienter som henvises til behandling – og på bakgrunn av det også Lønning
                  redegjorde for – vil man sørge for kortere ventetider og langt større
                  valgmuligheter enn det vi har i dag. Dette vil være med på å sikre likeverdige
                  tjenester til de svakeste og bidra til å reversere de store helseforskjellene som
                  er skapt de siste årene. Det vil også inspirere flere til å utdanne seg og
                  spesialisere seg innenfor psykisk helsevern og føre til bedre kvalitet og bedre
                  tilgjengelighet, noe som i neste rekke kommer hele samfunnet til gode. 

Fremskrittspartiet har tro på et bedre helsetilbud ved å tilby korte ventetider,
                  større tilgjengelighet, bedre kvalitet og valgfrihet. Vi mener det er viktig at
                  alle kan benytte den fagkompetansen som faktisk finnes i landet i dag, betalt med
                  offentlig refusjon til beste for pasientene. 

 Forslagsstillerne mener det ville være hensiktsmessig med en ordning der
                  psykologer og psykiatere med autorisasjon gis fri etableringsrett og
                  refusjonsrettigheter. Forslaget innebærer at det ikke skal stilles krav til
                  driftsavtale med helseforetak for psykologer og psykiatere for å kunne praktisere
                  med trygderefusjon. 

Regjeringens overordnede mål for helsetjenesten er at alle skal få likeverdig
                  tilgjengelighet til helsetjenester og god helsehjelp når de har behov for det. Jeg
                  vil i denne sammenheng vise til ny ventetidsgaranti for barn og unge under 23 år
                  med psykiske og rusrelaterte lidelser. Ingen med rett til nødvendig helsehjelp
                  skal vente på behandling i spesialisthelsetjenesten mer enn 65 virkedager, og alle
                  skal ha rett til vurdering innen ti virkedager. De siste tallene fra Norsk
                  pasientregister viser at totalt fikk 90 pst. av pasienter under 23 år med psykiske
                  lidelser og rusrelaterte lidelser, vurdert henvisningen innen ti virkedager. I
                  oppdragsdokumentet for 2009 har jeg stilt krav om at de regionale helseforetakene
                  skal etablere systemer som innebærer at henvisninger til spesialisthelsetjenesten
                  innen psykisk helsevern blir koordinert, slik at pasienter slipper å henvende seg
                  til flere tjenesteytere for å få hjelp. Kravet gjelder særlig henvisninger til
                  avtalespesialister. 

Systemet med driftsavtaler og driftstilskudd ble innført med
                  kommunehelsetjenesteloven av 1984. Formålet med innføring av driftsavtaler var
                  knyttet til kommuners og fylkeskommuners – senere regionale helseforetaks – ansvar
                  for å sørge for tilgjengelige helsetjenester til befolkningen. For at regionale
                  helseforetak skal kunne ivareta sitt sørge for-ansvar, kan de enten tilby
                  tjenester i egne helseforetak eller inngå avtale med private. De regionale
                  helseforetakene må med andre ord ha en råderett over ressursene knyttet til sitt
                  befolkningsansvar. 

Det var fremdeles anledning til å drive privat praksis på trygdens regning, uten
                  driftsavtale også etter 1984. Dette førte til skjev geografisk fordeling av
                  tilbudet og en konsentrasjon av leger, fysioterapeuter og psykologer uten
                  driftsavtale i og rundt de store byene. Blant annet på grunnlag av denne
                  skjevfordelingen ble refusjonsretten til leger, fysioterapeuter og spesialister i
                  klinisk psykologi som ikke hadde avtale med kommune eller fylkeskommune, avviklet
                  fra 1993. Behandlingsomfanget fra de etablerte praksisene fortsatte å øke også
                  etter at det ikke lenger ble etablert nye avtaleløse praksiser finansiert med
                  trygderefusjon. Dette medførte at betydelige offentlige midler ble kanalisert til
                  helsetjenestetilbud uten planmessig innretning mot prioriterte pasientgrupper og
                  god geografisk fordeling. Fra 1998 ble derfor refusjonsretten til legespesialister
                  og spesialister som ikke hadde driftsavtale med fylkeskommunene, avviklet i sin
                  helhet. Noe av de frigjorte midlene ble øremerket opprettelsen av nye
                  driftsavtaler i fylkeskommunene og medførte sterk økning i antall
                  driftsavtaleårsverk for private avtalespesialister. 

Siden 1998 har det kun være en mindre økning i avtalte årsverk. På denne bakgrunn
                  og for å sørge for bedre ressursbruk ble det i Nasjonal helseplan varslet at det
                  ville settes i gang et arbeid med sikte på å endre rammebetingelsene for å få en
                  bedre integrering av avtalespesialistene i de regionale helseforetaks sørge
                  for-ansvar, og for å videreføre ordningen med privatpraktiserende
                  avtalespesialister. Departementet vil i løpet av kort tid sende på høring et
                  forslag til nye rammebetingelser for avtalespesialistene. Forslaget innebærer at
                  avtaleansvaret for de forskjellige avtalene samles hos regionale helseforetak. De
                  etablerte takstsystemene for avtalespesialistene vil i utgangspunktet videreføres
                  som finansieringssystem. Jeg mener at en slik endring vil legge et viktig grunnlag
                  for å integrere avtalespesialistene i sørge for-ansvaret på en bedre måte enn i
                  dag. Fri refusjonsrett for psykologer og psykiatere vil etter min mening ikke
                  legge til rette for en slik integrering, og heller ikke for en god og rettferdig
                  bruk av ressursene. 

 Flere har ikke bedt om ordet til sak nr. 20. 

(Votering, se side 3823) 





                    

 Under debatten har Inge Lønning satt fram et forslag på vegne av
                  Fremskrittspartiet og Høyre. Forslaget lyder: 

«Stortinget ber Regjeringen sørge for fri etableringsrett og refusjonsrett for
                     alle psykologer og psykiatere med autorisasjon.» 

Det voteres alternativt mellom dette forslaget og komiteens innstilling. 

Komiteen hadde innstilt: 

Dokument nr. 8:92 (2008–2009) – representantforslag fra stortingsrepresentantene
                  Harald T. Nesvik, Vigdis Giltun og Jan-Henrik Fredriksen om fri etablerings- og
                  refusjonsrett for psykologer og psykiatere med autorisasjon – vedlegges
                  protokollen. 

Votering:

Ved alternativ votering mellom komiteens innstilling og forslaget fra
                  Fremskrittspartiet og Høyre ble innstillingen bifalt med 66 mot 37
                  stemmer.

(Voteringsutskrift kl. 01.41.37)


                    
                    

 Ingen har bedt om ordet. 

(Votering, se side 3823) 





                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det ikke blir gitt anledning til replikker etter
                  de enkelte innlegg, og at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Følgende blir tatt opp i dette forslaget: Stortinget ber
                  Regjeringen utarbeide en ny nasjonal helseplan gjennom sju konkrete forslag. 

Kort fortalt har komiteen delt seg og har noe ulike syn på forslagene.
                  Regjeringspartiene viser til at Regjeringen allerede arbeider med en ny nasjonal
                  helseplan for perioden 2011–2014, og at planen skal legges fram for Stortinget i
                  form av en stortingsmelding. Regjeringspartiene, Kristelig Folkeparti og Venstre
                  viser til at Stortinget har bedt om å få til behandling en nasjonal helseplan
                  hvert fjerde år. Den første fulgte som vedlegg til St.prp. nr. 1 for 2006–2007. 

Både Fremskrittspartiet og Høyre støtter forslaget, men jeg skal holde meg til
                  Fremskrittspartiets syn i saken. Vi mener det er på tide å få på plass en ny
                  nasjonal helseplan. Fremskrittspartiet viser til merknad i Innst. O. nr. 118 for
                  2000–2001: 

«Et annet flertall, medlemmene fra Arbeiderpartiet, Høyre og
                     Fremskrittspartiet, mener reformer er nødvendig for å øke kapasiteten i
                     helsevesenet. Manglene i helsevesenet er åpenbare. Organiseringen er preget av
                     uklare ansvarsforhold og bidrar til at de menneskelige, økonomiske og tekniske
                     ressurser som settes inn, utnyttes dårlig. Antallet leger, og særlig
                     sykepleiere, pr. innbygger er høyt i Norge sammenlignet med andre europeiske
                     land. Kostbart utstyr står ubrukt store deler av døgnet. Det delte
                     finansieringsansvaret mellom staten og fylkene hindrer rasjonell
                     ressursutnyttelse og har bidratt til at ledig kapasitet ikke blir utnyttet.»
                  

Det var da, og situasjonen har ikke forandret seg vesentlig. 

Et annet flertall, Arbeiderpartiet, Kristelig Folkeparti, Senterpartiet og SV,
                  sier i merknad i Innst. S. nr. 172 for 2000–2001 at de ser at privatiseringen av
                  helsetjenester kan bidra til konkurranse om helsepersonell og helsekroner og skape
                  voksende skille mellom pasienter med god og dårlig økonomi, noe som ikke var
                  intensjonen. 

Hvor er vi i dag? Dagens regjering har sørget for å få det klasseskillet man ikke
                  ønsket å få. Bare på de tre siste årene har helsekøene økt med 65 000 pasienter,
                  og alle som har god råd eller forsikring, kjøper seg ut av helsekøene, mens Ola og
                  Kari må vente. Dette har skapt et helseklasseskille i Norge. 

Regjeringens politikk, hvor man setter politisk ideologi foran pasientbehandling,
                  fører til et slikt resultat, for man bruker ikke den kapasiteten som er i det
                  norske helsevesenet. Det at vi har helsekøer på nærmere 300 000 mennesker, tilsier
                  at vi må prioritere etablering av flere tilbud utenfor sykehusene, samtidig som vi
                  må bruke den kapasiteten som ideelle og private aktører har. 

På fire år har ca. en sjettedel av plassene innen rehabilitering forsvunnet som
                  dugg for solen, til tross for at behovet for rehabiliteringsplasser er økende. 

De økende samhandlingsproblemene som er blitt tydelige mellom ulike
                  forvaltningsnivåer, må løses med strukturelle grep. Et av de grepene er, slik
                  Fremskrittspartiet ser det, å fjerne de regionale helseforetakene og innføre en
                  modell som sikrer bedre nasjonal styring. Det er også på høy tid å styrke
                  pasientens rettssikkerhet og få på plass en gjennomgang av pasientrettighetslovens
                  bestemmelser. Det skal ikke være slik vi ser i mange tilfeller i dag, at pasienten
                  ofte i praksis blir underordnet økonomisk evne og prioriteringer i
                  helseforetakene. 

Til slutt: Ordningen med politisk oppnevnte medlemmer av styrene i helseforetakene
                  har ikke ført til noen bedring. Skal vi få på plass en bedre økonomisk styring,
                  kan man med fordel slippe til profesjonelle personer i styrene, framfor politisk
                  valgte personer, hvor relasjoner betyr mer enn kompetanse. 

 La meg begynne med formelt å ta opp forslaget fra Fremskrittspartiet og Høyre som
                  står i innstillingen. La meg dernest kort begrunne hvorfor vi har fremmet forslag
                  om en ny nasjonal helseplan. 

Nasjonal helseplan er et innarbeidet begrep, men det er et begrep som ikke har
                  veldig klare konturer, og noe av hensikten med forslaget er at det skal få klarere
                  konturer. Det har utviklet seg den praksis at det man bruker benevnelsen nasjonal
                  helseplan på, gjerne fremlegges som et vedlegg til den årlige
                  budsjettproposisjonen. Det innebærer at den i praksis meget sjelden blir gjenstand
                  for inngående debatt i Stortinget i det hele tatt. Det henger vel sammen med at
                  nasjonal helseplan i denne sammenheng har fått en altfor deskriptiv karakter. Det
                  har mer karakter av en oversikt over hva man holder på med, enn et styringsverktøy
                  som er ment å invitere Stortinget til overordnet debatt om hvorledes man ønsker å
                  utvikle det nasjonale helsetilbudet. Derfor mener vi at de problemstillingene som
                  er tatt opp i de syv punktene i forslaget, er presiseringer av hva vi mener at en
                  nasjonal helseplan bør gi svar på og gi Stortinget mulighet til å forholde seg
                  til. 

Saksordføreren pekte på en del av punktene, og de har det til felles at de alle
                  sammen for så vidt er uavklarte spørsmål som er blitt hengende etter
                  sykehusreformen i sin tid, og som frem til i dag ikke har fått noen
                  tilfredsstillende avklaring. De aller viktigste spørsmålene knytter seg til de
                  regionale helseforetakenes nøkkelrolle, som vi mener er altfor amøbeaktig til at
                  den virkelig fungerer som strukturelt grep. Hovedproblemet ligger i at de
                  regionale helseforetakene er blitt en mellomting mellom flere forskjellige
                  funksjoner, hvor særlig sammenblandingen mellom sørge for-ansvaret og ansvaret for
                  å levere tjenester fungerer uheldig, fordi det billedlig talt fører til at én og
                  samme organisasjon sitter på begge sider av bordet og fører forhandlinger med seg
                  selv. En del av de foregående sakene i dagens møte er utslag av akkurat denne
                  svakheten. 

Vi mener altså at en nasjonal helseplan bør ha et mer presist innhold. Selve
                  begrepet og også innholdet i planen bør være så presist at Stortinget har et
                  skikkelig grunnlag for å ta standpunkt til overordnet retning for utviklingen av
                  helsetjenesten. 

Og så til sist: Det har jo vært sagt i en tidligere debatt her i salen, med
                  helsekomiteen som hovedaktør, at vi nå i trekvart år har opplevd at statsråden
                  svært ofte har hatt et budskap som lyder slik: Svaret er samhandling. Hva var
                  spørsmålet? Det illustrerer litt, synes jeg, det uavklarte i bruken av betegnelsen
                  nasjonal helseplan, for det statsråden nå har vennet seg til å kalle for en
                  samhandlingsreform, burde jo i realiteten være en nasjonal helseplan, hvis jeg har
                  forstått det riktig når det gjelder ambisjonsnivået for den. Men det er vel
                  nettopp der uenigheten eventuelt ligger, at en nasjonal helseplan ikke kan være et
                  skippertak én gang hver mannsalder, som jeg har inntrykk av at statsråden tenker
                  når han snakker om samhandlingsreformen. En nasjonal helseplan må være av en slik
                  karakter at den lar seg rullere, f.eks. hvert fjerde år. 

Sigvald Oppebøen Hansen hadde her overteke
                  presidentplassen. 

 Representanten Inge Lønning har teke opp det forslaget han refererte til. 

 Jeg oppfattet at representanten Lønning sa at det var noe «amøbeaktig» over den
                  måten som Regjeringen håndterer nasjonal helseplan på. Jeg satt og filosoferte
                  over hva det er som kjennetegner opposisjonen når det gjelder den tilnærmingen de
                  velger. Jeg tenkte først at det er noe visst parasittaktig over det, men så tenkte
                  jeg at det er sikkert upassende, at det kommer sikkert presidenten til å klubbe.
                  La oss derfor velge ordet symbiose i stedet, at opposisjonen på mange måter lever
                  i en slags symbiose med Regjeringen. 

Vi har jo erfart hvordan vi har diskutert en offentlig tannhelsereform, og at
                  opposisjonen straks kom med forslag. De må ha tenkt: Oi, Regjeringen tenker å
                  gjøre noe med tannhelse, la oss skynde oss og foreslå en tannhelsereform. Når
                  Regjeringen foreslår at vi skal stenge kl. 2 om natta, tenker de: La oss skynde
                  oss og foreslå at vi også skal stenge kl. 2 om natta. Når Regjeringen har tenkt å
                  ha en opptrappingsplan på rusfeltet, tenker de: La oss også skynde oss og foreslå
                  noe på rusfeltet. Slik er det vi opplever at dette blir lang dags ferd mot natt,
                  for da kommer det ene forslaget etter det andre. Når man har oppfattet at
                  Regjeringen er i ferd med å foreta seg noe, vil man gjerne selv foreslå det samme.
                  Nå er det altså nasjonal helseplan vi diskuterer. 

Til saken: Når det gjelder regjeringspartiene, viser vi til at Regjeringen
                  arbeider med en ny nasjonal helseplan for perioden 2011–2014, og at planen skal
                  legges fram for Stortinget i form av en stortingsmelding. Regjeringspartiene har
                  merket seg at Regjeringen har igangsatt et interdepartementalt arbeid for å
                  vurdere behovet for sterkere nasjonal styring og kontroll med investeringene i
                  spesialisthelsetjenesten. Regjeringspartiene viser til at helsemyndighetene med
                  utgangspunkt i Nasjonal helseplan vil etablere en strategisk ramme for personell-
                  og utdanningsområdet. En strategisk ramme gir handlingsrom og hjemler
                  kompetansestrategiene knyttet til helsetjenestens ulike roller på området.
                  Helsetjenestens operasjonalisering og konkretisering av egne kompetansestrategier
                  må stå i forhold til den nasjonale helseplan. Regjeringspartiene avventer og ser
                  fram til resultatet av Regjeringens arbeid med den nye nasjonale helseplanen. 

Jeg vil jo legge til at vi i SV er veldig glade for det Regjeringen tar tak i,
                  siden vi var rimelig tidlig ute og foreslo en nasjonal helseplan. At opposisjonen
                  nå også ser ut til å samle seg om den ideen, er på ingen måte grunnlag for at vi
                  skal hisse oss opp over det – snarere tvert imot. 

 Presidenten vil bemerke at sjølv om bruken av ordet «parasittaktig» blei brukt
                  indirekte, meiner presidenten likevel at det er eit upassande parlamentarisk
                  uttrykk. 

 Stortinget har bedt om å få en nasjonal helseplan til behandling hvert fjerde år.
                  Den første fulgte som vedlegg til St.prp. nr. 1 for 2006–2007. I Nasjonal
                  helseplan 2007–2010 blir status for helsetjenesten presentert, og det foreslås
                  politiske grep som kan gi en bedre helsetjeneste. Regjeringen vil våren 2010 legge
                  fram Nasjonal helseplan for årene 2011–2014. Den nye helseplanen vil bli lagt fram
                  som en melding til Stortinget. 

Vi har behov for å styrke analyse-, plan- og beslutningssystemer som setter
                  søkelyset på hvordan den offentlige innsatsen på helse- og omsorgsområdet
                  innrettes og mest rasjonelt fordeles mellom de ulike innsatsområdene, slik som
                  forebygging, diagnosearbeid, behandling, habilitering og rehabilitering. Et
                  sentralt virkemiddel er å gjøre Nasjonal helseplan til et godt redskap til
                  utvikling av hovedlinjene i helse- og omsorgstjenestene. 

Det trengs gode nasjonale plansystemer som kan legge bedre til rette for at de
                  ulike delene av helse- og omsorgstjenestene bygges opp med ressurser og kompetanse
                  som er tilpasset den ønskede helheten. Nasjonalt råd for kvalitet og prioritering
                  representerer en viktig utvikling av mer helhetlige prioriteringer. Som en
                  videreutvikling av dette vil Regjeringen utvikle Nasjonal helseplan til et mer
                  operativt redskap for prioriteringer innenfor den samlede helse- og
                  omsorgstjenesten. Særlig vil vi legge vekt på analyser av og konklusjoner om
                  hvordan det bør prioriteres mellom hovedområdene, mellom alle helse- og
                  omsorgstjenester under det kommunale ansvaret, herunder fastlegevirksomhet,
                  rehabilitering, omsorg og forebygging på den ene siden og spesialisthelsetjenesten
                  under det statlige ansvaret på den andre siden. 

 Dei talarane som heretter får ordet, har ei taletid på inntil 3 minutt. 

 Det jeg sluttet meg til av presidentens kommentar til representanten Ballos
                  innlegg, var at det indirekte må bety at presidenten anser amøben som et all right
                  dyr. Det er jeg enig med presidenten i. 

Men representanten Ballo hørte nok feil. Det jeg brukte karakteristikken
                  «amøbeaktig» om, var de regionale helseforetakenes dobbeltrolle, og den
                  karakteristikken tror jeg passer ganske godt. 

Så kom jo representanten Ballo, da han var kommet halvveis i sitt innlegg, til
                  saken. Han sa selv i hvert fall at da skulle han komme til saken, og det gjorde
                  han vel kanskje. 

Men jeg hadde egentlig behov for bare å knytte en liten kommentar til hans
                  generelle refleksjoner om forholdet mellom opposisjon og regjering. Den
                  beskrivelsen at det dreier som et symbioseforhold, er jo ganske ukontroversiell.
                  Hva skulle det ellers dreie seg om i et parlamentarisk demokrati? Det er jo med
                  nødvendighet slik at posisjonen og opposisjonen har hver sin rolle og hver sin
                  oppgave. Hvis demokratiet skal fungere tilfredsstillende, må begge parter fylle
                  rollen sin. Så jeg skjønner egentlig ikke hvorfor representanten Ballo hadde noe
                  generelt behov for å beklage seg over opposisjonens rolle. Jeg trodde jo ellers at
                  han i størsteparten av sitt liv her i huset hadde akslet den rollen med glede. Jeg
                  registrerer jo også at han fremdeles i mange saker aksler opposisjonsrollen med
                  glede. 

 Presidenten vil seie at representanten Lønning tek feil av presidentens vurdering
                  av bruk av ordet «amøbe». Så lenge det ikkje koplast til personar, men til ein
                  plan, aksepterer presidenten bruk av ordet «amøbe». Derimot, dersom det hadde
                  blitt brukt om ein kollega eller ein person, ville ikkje presidenten akseptert
                  det. 

 Mitt innlegg var ikke ment som en kritikk, verken av representanten Lønning eller
                  av opposisjonen, men tvert imot som en kompliment om at man følger opp forslag som
                  kommer fra Regjeringen, og selv synes at mange av de ideene Regjeringen har lagt
                  fram, er gode. Man ønsker til og med å komme Regjeringen i forkjøpet. 

Derfor sa jeg også at det at alle partier i Stortinget nå er opptatt av at vi bør
                  ha en nasjonal helseplan, synes jeg ikke det er noen grunn til å «hisse oss opp
                  over – snarere tvert imot». Det er det grunn til å glede seg over, så
                  representanten Lønning har ingen grunn til å føle at jeg har begått noe angrep på
                  hans person eller hans vakre parti. 

 Representanten Inge Lønning har hatt ordet to gonger tidlegare og får ordet til
                  ein kort merknad, avgrensa til 1 minutt. 

 Min lille kommentar til Ballo betyr aldeles ikke at jeg er verken «såra eller
                  vonbroten». Jeg føler bare behov for å presisere at representanten Ballo tar feil
                  når han mener at begrepet «helseplan» er oppfunnet av denne regjering. Det er det
                  aldeles ikke. 

Jeg kan minnes at begrepet «Nasjonal helseplan» ble brukt allerede på slutten av
                  1980-tallet. Etter at man hadde fulgt opp den første prioriteringsutredningen og
                  hadde gjennomført høringsrunder, la man frem et dokument for Stortinget den gang
                  som ble kalt «Nasjonal helseplan». 

Så det å påstå at det begrepet er nytt, det er simpelthen mangel på hukommelse.
               

 Fleire har ikkje bedt om ordet til sak nr. 22. 

(Votering, sjå side 3823) 





                    

 Under debatten har Inge Lønning satt fram et forslag på vegne av
                  Fremskrittspartiet og Høyre. Forslaget lyder: 

«Stortinget ber Regjeringen utarbeide en ny nasjonal helseplan som inneholder
                     følgende: 

En tydelig prioritering av de viktigste oppgavene for helse- og
                           omsorgstjenesten, med vekt på etablering av flere tilbud utenfor sykehus
                           og tilbud i samarbeid med kommuner. I tillegg må tilbudet om habilitering
                           og rehabilitering styrkes betydelig. 

En overordnet struktur for helsetjenesten, med klare normer for
                           funksjonsfordeling og organisering av helsetjenesten. 

En plan for avvikling av de regionale helseforetakene og innføring av en
                           modell som sikrer bedre nasjonal styring. 

Tiltak for å sikre et mer likeverdig helsetilbud i hele landet, og bedre
                           rettssikkerhet for pasientene. 

Skille rollene som bestiller og utfører i de regionale helseforetakene.
                        

En langsiktig plan for å sikre at helseforetakene drives i økonomisk
                           balanse, med vekt på effektivisering av støttefunksjoner og
                           hensiktsmessig omlegging av pasientforløp. 

Avvikling av ordningen med politisk oppnevnte medlemmer i styrer for
                           helseforetak og regionale helseforetak.» 

Det voteres alternativt mellom dette forslaget og komiteens innstilling. 

Komiteen hadde innstilt: 

Dokument nr. 8:94 (2008–2009) – representantforslag fra stortingsrepresentantene
                  Sonja Irene Sjøli og Inge Lønning om en ny nasjonal helseplan – vedlegges
                  protokollen. 

Votering:

Ved alternativ votering mellom komiteens innstilling og forslaget fra
                  Fremskrittspartiet og Høyre ble innstillingen bifalt med 66 mot 36
                  stemmer.

(Voteringsutskrift kl. 01.42.37)


                    
                    

 Etter ønske frå helse- og omsorgskomiteen vil presidenten foreslå at taletida blir
                  avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det ikkje blir gitt høve til replikkar etter dei
                  enkelte innlegga, og at dei som måtte teikne seg på talarlista utover den fordelte
                  taletida, får ei taletid på inntil 3 minutt. 

– Det er vedteke. 

 (ordfører for saken): Dette er en av de sakene der komiteen gjennom sin
                  arbeidsform viser at det er mulig å bli enig om hovedmålene. Hovedmålet her er
                  veldig tydelig. Det er å bedre både kunnskapen om og tilbudet til barn med
                  autisme. 

Forslagsstillerne har fremmet seks forslag i sitt Dokument nr. 8-forslag. Det er
                  kun Høyre og Fremskrittspartiet som kommer til å stemme for forslagene. Selv om
                  regjeringspartiene, Kristelig Folkeparti og Venstre ikke stemmer for forslagene,
                  kan ikke det – slik samtalen var i komiteen, og slik innstillingen ble laget –
                  direkte kobles til at vi er imot forslagene som sådanne. Det som gjør at vi ikke
                  vil konkludere så tydelig som forslagsstillerne ønsker, er at komiteen fikk
                  kjennskap til at det i fagmiljøet var sterke motforestillinger mot å gi et så
                  klart og entydig råd, at vi skulle satse på biomedisinsk behandling, og at det
                  skulle være et særlig satsingsområde. Derfor mener hele komiteen at man ønsker mer
                  kunnskap og mer kjennskap til biomedisinsk behandling, mens flertallet ikke ønsker
                  å trekke en så tydelig konklusjon som den mindretallet ønsker om at det allerede
                  nå skal måtte slås fast. 

Komiteen har da også helt samlet gitt uttrykk for at en trenger mer kunnskap om
                  hvordan biologiske og biokjemiske faktorer påvirker autismebarnas helse og
                  livskvalitet. Det viktigste med denne saken, slik jeg ser det, er at det er en
                  helt samlet komité som framover ønsker å styrke tilbudet til barn med autisme og
                  ønsker å styrke kunnskapen om hvordan vi kan gi barn med autisme et best mulig
                  tilbud. 

 Internasjonale studier viser at 70 av 10 000 personer kan ha
                  autismespekterdiagnose, ASD. I Norge betyr det at ca. 20 000 gutter kan ha
                  diagnosen innen autismespekteret. Det dreier seg altså om en stor gruppe mennesker
                  med en sykdom man fremdeles vet for lite om, både når det gjelder årsak og
                  behandling samt de underliggende medisinske forholdene. 

Dette er en pasientgruppe som er ulik, men som ofte har behov for tett oppfølging
                  både av helsepersonell og av egen familie. Det er også mange tilfeller av
                  tvangsbruk, og det kan oppstå mange vanskelige situasjoner i hverdagen. Det viser
                  seg at ved å gi en mer helhetlig behandling og ved å foreta en del endringer i
                  kostholdet og annet, så kan helsetilstanden og hverdagen bli mye bedre. Det er
                  derfor, slik Fremskrittspartiet ser det, god grunn til å sette inn ressurser på
                  forskning, økt kompetanse, utvidet diagnostisering og tilrettelegging for
                  alternative og mer helhetlige metoder å behandle sykdommen på. 

Fra det offentlige tilbys ulike varianter av adferdsanalytisk opplæring, men som
                  vi er gjort kjent med, er tilbudet om medisinsk utredning og tilhørende behandling
                  svært mangelfull. 

I forbindelse med at Helsedirektoratet har arbeidet med en kunnkapsoppsummering om
                  biomedisinske ubalanser og behandling innen autismespekterdiagnosen, har flere
                  påpekt at pasientgruppen ofte har store underliggende medisinske problemer innen
                  fordøyelsessystemet og også innen immun- og nervesystemet. Disse underliggende
                  medisinske forhold har negativ innflytelse på utviklingen og kan forårsake skader
                  og sekundære effekter innen autisme, som sanseforstyrrelser, svekket koordinasjon,
                  redusert kognitiv adferd, humørsvingninger, utsatt allmenn helse, søvnproblemer og
                  nedsatt mage- og tarmfunksjon. 

Foreldre til barn med autisme rapporterer om betydelig reduksjon i autistiske
                  trekk hos barna som følge av biomedisinsk behandling, bl.a. gjennom diett,
                  kostsikring og medisinering. Det bidrar til bedre læringsmuligheter og betydelig
                  bedre livskvalitet både for barn og familier. Her må man også sikre like
                  rettigheter når det gjelder refusjon av høye kostnader i forbindelse med
                  sykdommen. Dette har jeg tidligere tatt opp i et spørretimespørsmål til statsråd
                  Bjarne Håkon Hanssen den gangen han hadde ansvarsområdet med refusjon gjennom Nav. 

Det offentlige helsetilbudet oppleves imidlertid som mangelfullt på dette området,
                  bl.a. på grunn av begrenset kunnskap i helsetjenesten. Det er viktig å bidra til
                  økt kunnskap om biomedisinsk behandling, og sikre at barn med autisme får et godt
                  tilbud om utredning og behandling. Det er årsaken til at Høyre og
                  Fremskrittspartiet har gått inn for disse konkrete forslagene, som vi mener vil
                  bidra både til økt kompetanse og et mye bedre tilbud til disse barna. Vi har
                  truffet både barn og foreldre som viser helt klare, store forbedringer. Da er
                  dette et viktig område å se nærmere på og tilrettelegge slik at alle får lik
                  behandling i hele landet. Dette må ikke bare blir forbeholdt en liten gruppe, men
                  gjøres tilgjengelig for alle som trenger det, selv om de ikke har foreldre som er
                  så ressurssterke som de vi har truffet her. 

Jeg vil da fremme forslaget på vegne av Høyre og Fremskrittspartiet. 

 Representanten Vigdis Giltun har teke opp det forslaget ho refererte til. 

 Representanten Giltun redegjorde på en utmerket måte for omfanget av barn med
                  autisme, så jeg skal ikke gjenta det. Men tilbudet fra fagmiljøet i Norge er ulike
                  varianter av atferdsanalytisk opplæring, og tilbudet om medisinsk utredning og
                  tilhørende behandling er svært mangelfullt. 

Nyere internasjonal forskning hevder at det forekommer underliggende
                  helseproblematikk hos barn med autisme, og at disse problemene ved behandling vil
                  kunne bidra til å bedre barnets helse og livskvalitet betydelig. 

I en pressemelding fra daværende Sosial- og helsedirektoratet den 21. desember
                  2006 ble det påpekt at det er behov for å systematisere gjennomførte studier som
                  kan belyse biologiske og biokjemiske forhold hos personer med autisme. Og
                  Helsedirektoratet iverksatte et arbeid med en kunnskapsoppsummering om
                  biomedisinske ubalanser og behandling innen autismespekterdiagnosen. 

I forbindelse med dette arbeidet ble det påpekt at flere pasienter med autisme har
                  underliggende medisinske problemer innen fordøyelsessystemet, immun- og
                  nervesystemet. 

Foreldre med autistiske barn i organisasjonen «Vår vei» har tatt initiativ til å
                  bedre forskningen rundt biomedisinsk behandling basert på egne erfaringer med
                  helsetjenesten. Autismeforeningen støtter også forslaget om å styrke
                  kunnskapsgrunnlaget på dette området. 

Det er, som saksordføreren var inne på, bred enighet i komiteen om at det er behov
                  for mer kunnskap om betydningen av biologiske og biokjemiske faktorer for
                  autismebarns helse og livskvalitet. 

Men det er vel på dette område, som på mange andre områder, uenighet i fagmiljøene
                  om hvilken behandling som virker. Jeg har møtt mange fagfolk fra Sverige og USA
                  som har et helt annet syn og en helt annen erfaring og kunnskap på dette området
                  enn det det norske fagmiljøet har. Jeg har ikke minst møtt familier som har både
                  ett og tre autistiske barn, og som har dratt til USA for egen regning og fått
                  hjelp og behandling, og med svært gode resultater. Jeg har stor respekt for den
                  erfaring og kunnskap disse foreldrene har skaffet seg. 

Derfor er jeg litt overrasket over at regjeringspartiene og Venstre og Kristelig
                  Folkeparti mener det er betenkelig å peke på biomedisinsk behandling som et
                  særskilt satsingsområde for økt forskning og kompetanseoppbygging. Det er jo
                  nettopp på bakgrunn av ny internasjonal forskning at Helsedirektoratet har satt i
                  gang en kunnskapsoppsummering, og i forbindelse med dette arbeidet har det kommet
                  fram at denne pasientgruppen ofte har store underliggende medisinske problemer.
                  Det er bakgrunnen for at Høyre ønsker at fagfolk i Norge også må skaffe seg ny
                  kunnskap, eller, jeg kunne kanskje si, erkjenne at det faktisk er andre
                  behandlingsmetoder enn de tradisjonelle, som virker. 

Men det er vel på dette området som på mange andre områder, at det tar tid å snu
                  holdninger. 

Jeg bare nevner behandlingsopplegg og habilitering av sterkt funksjonshemmede
                  barn. Også på det området er det foreldre som selv har skaffet seg kunnskap, reist
                  til utlandet for egen regning og fått hjelp fra andre behandlingsmetoder enn hva
                  norske fagfolk anerkjenner. De har kjempet fram nye individuelle
                  behandlingsopplegg, som har bidratt til bedre helse og bedre livskvalitet for
                  barna og for familiene. Slik blir det vel antakelig også på dette området. 

Høyre er i alle fall villig til å igangsette tiltak for å bidra til økt kunnskap
                  om biomedisinsk behandling av barn med autisme, og satse på forskning og
                  kompetanseoppbygging også i Norge. Vi er opptatt av at barn med autisme må få et
                  bedre tilbud om utredning og behandling også av sine somatiske helseplager. 

 Det er viktig at barn med autisme får et godt tilbud. De regionale fagmiljøene for
                  autisme og Nasjonal kompetanseenhet for autisme ved Oslo universitetssykehus
                  Rikshospitalet skal bidra til dette. Autismeenheten har en landsdekkende funksjon
                  som driver kompetanseoppbygging, fagutvikling og forskning. Enheten samarbeider
                  med regionale helseforetak om høyspesialiserte tjenester. Gjennom de regionale
                  fagmiljøene for autisme vil kompetansen på behandling av autisme og individuelt
                  tilrettelagte, helhetlige og langsiktige tjenester styrkes. 

Ingen behandling kan kurere autisme i dag. Ulike tiltak kan likevel hjelpe
                  mennesker med autisme og deres familier til å tilrettelegge og mestre hverdagen.
                  Det er viktig at personer med autisme får nødvendige undersøkelser ved symptomer
                  som krever medisinsk utredning. 

Det er foreløpig få studier som bekrefter at biomedisinsk behandling har effekt på
                  autistiske trekk. Helsedirektoratet bevilget i 2006 et tilskudd til Høgskolen i
                  Akershus for å finansiere et forprosjekt til studier om tidlig intervensjon og
                  biomedisin for barn med autisme. Helsedirektoratet har mottatt
                  kunnskapsoppsummeringen på området tidlig intervensjon, men har ikke mottatt
                  endelig kunnskapsoppsummering på biomedisinsk behandling. Helsedirektoratet kan
                  ikke gi anbefalinger på ulike biomedisinske behandlingsformer nå, fordi den
                  vitenskapelige dokumentasjonen av behandlingsformene er mangelfull. 

Folkehelseinstituttet gjennomfører et omfattende forskningsprosjekt knyttet til
                  autisme. Studien ved Folkehelseinstituttet, som gjennomføres i samarbeid med
                  Columbia University i USA, har som formål å kartlegge årsaker til autisme, samt å
                  studere hvordan autismespekterforstyrrelser utvikler seg hos barn. 

Spørsmål om eventuell opprettelse av egne spesialisthjemler innen biomedisin må
                  vurderes av Nasjonalt råd for spesialistutdanning av leger og legefordeling, som
                  er rådgivende instans overfor departementet i slike spørsmål som angår
                  gjennomføringen av og kvaliteten på spesialistutdanning av leger. 

Jeg mener vi nå bygger ut et godt kompetansemiljø på autisme ved etableringen av
                  autismeenheten og de regionale fagmiljøene for autisme. Når det gjelder spørsmål
                  knyttet til biomedisinsk behandling, mener jeg vi må avvente
                  kunnskapsoppsummeringen og resultatet fra forskningsprosjektet ved
                  Folkehelseinstituttet. 

 Fleire har ikkje bedt om ordet til sak nr. 23. 

(Votering, sjå side 3824) 





                    

 Under debatten har Vigdis Giltun satt fram et forslag på vegne av
                  Fremskrittspartiet og Høyre. Forslaget lyder: 

«Stortinget ber Regjeringen 

bidra til økt kunnskap om biomedisinsk behandling av barn med autisme,
                           blant annet gjennom økte bevilgninger til forskning på området, 

sikre at helsetjenesten har kompetanse om biomedisinsk behandling for
                           mennesker med autisme, 

sørge for at barn med autisme får et bedre tilbud om utredning og
                           behandling av somatiske helseplager, 

opprette en tverrfaglig arbeidsgruppe som skal bidra til et bedre
                           behandlingstilbud av barn med autisme, 

etablere arenaer for samarbeid, forskning og erfaringsutveksling om
                           autisme, 

vurdere om det skal opprettes egne spesialisthjemler innen biomedisin som
                           kan bidra til bedre behandling for mennesker med autisme.» 

Det voteres alternativt mellom dette forslaget og komiteens innstilling. 

Komiteen hadde innstilt: 

Dokument nr. 8:95 (2008–2009) – representantforslag fra stortingsrepresentantene
                  Sonja Irene Sjøli, Inge Lønning og Vigdis Giltun om bedre tilbud til barn med
                  autisme – vedlegges protokollen. 

Votering:

Ved alternativ votering mellom komiteens innstilling og forslaget fra
                  Fremskrittspartiet og Høyre ble innstillingen bifalt med 67 mot 36
                  stemmer.

(Voteringsutskrift kl. 01.43.17)


                    
                    

 

Ingen har bedt om ordet til sak nr. 24. 

(Votering, sjå side 3824)





                    

 Det voteres over forslag fra stortingsrepresentant Jan-Henrik Fredriksen på
                     vegne av Fremskrittspartiet oversendt fra Odelstingets møte 10. juni 2009: 

«Stortinget ber Regjeringen sørge for at det finansielle ansvaret knyttet
                        til drift av sprøyterom tillegges staten, mens kommunene stilles ansvarlig
                        for fremskaffelse av egnede lokaliteter.» 

Votering:

Forslaget fra Fremskrittspartiet ble med 77 mot 24 stemmer ikke
                     bifalt.

(Voteringsutskrift kl. 01.43.41)


                    
                    

 

Ingen har bedt om ordet til sak nr. 25. 

(Votering, sjå side 3824)





                    

 Det voteres over forslag fra stortingsrepresentant Jan-Henrik Fredriksen på
                     vegne av Fremskrittspartiet oversendt fra Odelstingets møte 10. juni 2009: 

«Stortinget ber Regjeringen innføre de samme avgiftsfrie kvoter ved import
                        av alkoholholdige drikker som man har i Sverige.» 

Votering:

Forslaget fra Fremskrittspartiet ble med 81 mot 22 stemmer ikke
                     bifalt.

(Voteringsutskrift kl. 01.44.00)


                    
                    

 

Ingen har bedt om ordet til sak nr. 26. 

(Votering, sjå side 3824) 

Etter ønske frå familie- og kulturkomiteen vil presidenten
                     foreslå at sakene nr. 27 og 28 blir behandla under eitt. 

Det er å sjå som vedteke.





                    

 Det voteres over forslag fra stortingsrepresentant Jan-Henrik Fredriksen på
                     vegne av Fremskrittspartiet oversendt fra Odelstingets møte 10. juni 2009: 

«Stortinget ber Regjeringen legge til rette for et styrket folkehelsearbeid
                        i kommunene, der de oppgaver som er foreslått tillagt fylkeskommunen,
                        inngår. Fylkesmannen tillegges ansvaret for samordning og samhandling i
                        folkehelsearbeidet.» 

Votering:

Forslaget fra Fremskrittspartiet ble med 80 mot 21 stemmer ikke
                     bifalt.

(Voteringsutskrift kl. 01.44.17)


                    
                    

 Under debatten er det satt fram fire forslag. Det er 

– forslagene nr. 1–3, fra Olemic Thommessen på vegne av Høyre, Kristelig
                        Folkeparti og Venstre 

– forslag nr. 4, fra Trine Skei Grande på vegne av Venstre 

Det voteres over forslag nr. 4, fra Venstre. Forslaget lyder: 

«Stortinget ber Regjeringen snarest mulig om å igangsette et
                     investeringsprogram for biblioteklokaler. Satsingen på et investeringsprogram
                     skal gjelde for hele neste stortingsperiode, og tydeliggjøres gjennom en
                     forpliktende opptrappingsplan.» 

Votering:

Forslaget fra Venstre ble med 97 mot 6 stemmer ikke bifalt.

(Voteringsutskrift kl. 01.44.46)

 Det voteres over forslagene nr. 1–3, fra Høyre, Kristelig Folkeparti og
                     Venstre. 

Forslag nr. 1 lyder: 

«Stortinget ber Regjeringen å utvide innkjøpsordningene for litteratur til å
                        gjelde skolebibliotek i grunn- og videregående skole.» 

Forslag nr. 2 lyder: 

«Stortinget ber Regjeringen fremme forslag om hvordan sakprosa kan formidles
                        på lik linje med den øvrige litteraturen som er omfattet av
                        innkjøpsordningene.» 

Forslag nr. 3 lyder: 

«Stortinget ber Regjeringen snarest mulig om å igangsette en
                        kompetansereform gjennom et kompetanseutviklingsprogram for
                        biblioteksektoren. Satsingen på et kompetanseutviklingsprogram skal gjelde
                        for hele neste stortingsperiode, og tydeliggjøres gjennom en forpliktende
                        opptrappingsplan.» 

Votering:

Forslagene fra Høyre, Kristelig Folkeparti og Venstre ble med 76 mot 27
                  stemmer ikke bifalt.

(Voteringsutskrift kl. 01.45.04)

Komiteen hadde innstilt: 

St.meld. nr. 23 (2008–2009) – Bibliotek Kunnskapsallmenning, møtestad og
                  kulturarena i ei digital tid – vedlegges protokollen. 

Votering:

Komiteens innstilling ble enstemmig bifalt.


                    
                    







 Etter ønske frå familie- og kulturkomiteen vil presidenten foreslå at taletida blir avgrensa til 10 minutt til saksordførarane, 5 minutt til kvar av dei andre partigruppene og 10 minutt til statsråden. 




Vidare vil presidenten foreslå at det blir gjeve høve til 5 replikkar med svar etter innlegg frå medlemer av Regjeringa innanfor den fordelte taletida. 




Vidare blir det foreslått at dei som måtte teikne seg på talarlista utover den fordelte taletida, får ei taletid på inntil 3 minutt. 




– Det er vedteke. 




 (ordfører for sak nr. 27): Som saksordfører vil jeg si at jeg er veldig glad for at komiteen står samlet bak mange av merknadene i innstillinga til stortingsmeldinga om bibliotek. Det har også vært veldig mange artige debatter rundt omkring i landet, og også her i Oslo, så jeg syns det har vært veldig hyggelig å være saksordfører for denne meldinga. Selv om representanten fra Venstre har uttalt at meldinga ikke har vært verdt å vente på, sier komiteen i en felles merknad seg tilfreds med at Regjeringa har lagt fram en stortingsmelding om bibliotek som omfatter hele bredden og mangfoldet i sektoren. 




Meldinga gir en god oversikt over bibliotekområdet og legger grunnlaget for en videre utvikling og styrking av de ulike bibliotekene. Meldinga tar til orde for å utvikle omstillingsdyktige bibliotek som kan tilby bedre bibliotektjenester. I dette ligger det at bibliotekene må tilpasse tilbudet til brukerne og utvikle kompetanse og nye formidlingsformer. Brukerperspektivet er sentralt i utviklinga av bibliotekene. Målet med meldinga er å legge grunnlaget for en statlig politikk som kan bidra til at bibliotekene kan møte framtidas utfordringer i en digital tid og i et flerkulturelt samfunn. Bibliotekene er en del av kunnskaps- og kulturpolitikken, og bibliotekene er viktige møteplasser i det flerkulturelle samfunnet. 




Journalisten og forfatteren Mustafa Can, som er kurdisk innvandrer i Sverige, skriver i sin bok Tett inntil dagene: 







«Biblioteket var ikke bare vegger med bøker i pyntelige rekker, det var et univers og et mangfold av horisonter som tok meg ut på reise, hinsides drabantbyens snevre grenser … Jeg eide verden ved å ha adgang til biblioteket.» 




Jeg synes dette er en vakker beskrivelse av hvor viktige bibliotekene er i et integreringsperspektiv. 




Folkebiblioteket er den viktigste og mest besøkte kulturarenaen i kommunen. Bibliotekene skal bidra til å styrke demokrati og ytringsfrihet, og meldinga slår fast at folkebibliotekene fortsatt skal være gratis i alle kommuner, noe SV er svært glad for. Et tilgjengelig gratis bibliotektilbud gir alle mulighet til å delta og ha tilgang til bøker, nett og tidsskrifter, uavhengig av bakgrunn og økonomi. Et godt bibliotektilbud vil være med på å bygge ned klasseskiller, og det er en god læringsarena og demokratibygger. 




De digitale utfordringene vil prege utviklinga i bibliotekene framover. Digitalisering og formidling av digitalt materiale stiller bibliotekene overfor utfordringer når det gjelder opphavsretten, og derfor er det viktig at kompetansen på dette feltet styrkes i sektoren. Lisensiert materiale er svært viktige kunnskapskilder i bibliotekene. Lisensene må forhandles som et nasjonalt gode, der også folkebibliotekene kan gi en slik tilgang. Regjeringen ber i sin merknad Kultur- og kirkedepartementet og Kunnskapsdepartementet arbeide videre med omfang, organisering og finansiering av slike nasjonale lisenser. Jeg vil også understreke betydningen av at universitets- og høgskolebibliotekene har et oppdatert og tilgjengelig tilbud med hensyn til lisensiert materiale. 




Dataspill er i dag en viktig del av barn og unges kultur. Bibliotekene bør bidra til å skape sosiale og trygge rammer rundt dataspill og samtidig gi dette kulturuttrykket en rettmessig plass. 




Jeg vil framheve norske dataspill – de er morsomme og av høy kvalitet, og de bør være et tilbud på våre bibliotek i framtida. Kunnskap om dataspill må også inngå som en del av den nødvendige kompetansehevingen i biblioteksektoren. 




Hele komiteen er positiv til at meldinga legger opp til et tettere samarbeid mellom ulike bibliotek, samtidig som den åpner for utvikling av ulike samarbeidsmodeller. Stimuleringsmidler til samarbeid og samordning kan bidra til at kommunene vil prøve ut ulike modeller. 




Kompetanseutviklingsprogram er en nødvendig satsing for å styrke bibliotekene. Jeg har besøkt mange bibliotek før behandlinga av meldinga, og jeg vil si at mange steder rundt omkring i landet gjør man nå spennende framstøt for å bli modellbibliotek. Jeg har vært i Molde, som er et sted hvor man virkelig har jobbet med denne type tanker framover. 




Departementet ønsker også å fremme en sak om endringer i bibliotekloven. Det er nødvendig og bra. Det er et sterkt behov for en overordnet nasjonal politikk på vesentlige områder innenfor bibliotekfeltet, som kompetanseutvikling og tjenesteutvikling. Det er bra at forvaltningen av spillemidler til kulturbygg overføres til fylkeskommunen. Det betyr at investeringsstøtte til bibliotek og mobile tjenester inngår som en del av denne ordninga. 




Det utnevnes nå en nasjonal aktør for litteratur i Den kulturelle skolesekken. Norsk Forfattersentrum har lang erfaring med forfatterturneer og god regional dekning. Dette er positivt. Norsk Forfattersentrum må som nasjonal aktør for litteratur i Den kulturelle skolesekken bidra til at også litteraturproduksjoner bygd på faglitteratur, utenlandsk litteratur og litteratur av avdøde forfattere kan formidles til elevene. 




Vi vil understreke bibliotekets oppgave som læringsarena, og da spesielt skolebibliotekenes viktige rolle, og er glad for at Regjeringa har satt i gang et eget program for skolebibliotekutvikling. Dette vil bidra til faglig styrking av skolebibliotekene, noe som er særdeles viktig og nødvendig. 




Regjeringspartiene mener det er viktig at faglitteratur og sakprosa formidles på lik linje med den øvrige litteraturen, som er omfattet av den statlige kulturpolitikken gjennom innkjøpsordningene, f.eks. skjønnlitteratur. Vi er fornøyd med at departementet vurderer en egnet måte for hvordan formidling av faglitteratur og sakprosa kan forsterkes i bibliotekene. 




Vi er glad for den økte satsinga på fengselsbibliotekene som har vært gjennomført de siste årene. Regjeringspartiene registrerer at meldinga legger grunnlaget for at pasientbibliotekene også blir administrativt forankret i helsevesenet. Det blir viktig at man ved denne omlegginga sikrer pasienters rett til bibliotektjenester, så denne tjenesten ikke blir svekket. 




Komiteen er glad for styrkinga av Norsk lyd- og blindeskriftbibliotek, og er kjent med at lyd- og blindebiblioteket til KABB gir et svært viktig og supplerende tilbud til blinde og svaksynte. KABBs utgivelser kommer i tillegg til tilbudet fra NLB, og er derfor en naturlig del av det samlede nasjonale tilbudet av bibliotektjenester til blinde og svaksynte. 




Barn, unge og voksne som helt eller delvis mangler tale, har behov for alternative kommunikasjonsformer for å uttrykke seg og gjøre seg forstått. For mange av disse er alternativ eller supplerende kommunikasjon, ASK, det eneste alternativet. Komiteen ber om at det også blir vurdert at et tilbud til denne gruppen inngår som en del av et nasjonalt bibliotektilbud. Det er nødvendig å styrke bibliotekene som bidragsytere i inkludering, integrering og kulturelt mangfold. Derfor er det viktig for alle grupper som har ulike problemer med å få sin litteratur tilgjengelig, at det også blir et tilbud i bibliotekene. Det flerspråklige bibliotek yter viktige bidrag til hele sektoren på dette området. Gjennom denne tjenesten kan alle bibliotek yte bedre tjenester til sine brukere. 




Vi behandler i dag også meldinga om nasjonal strategi for digital bevaring og formidling av kulturarv. Denne meldinga henger nøye sammen med bibliotekmeldinga, og aktualiserer at vi trenger et kompetanseløft i sektoren. IKT-politikken på kulturfeltet er å gjøre mest mulig av samlingene våre i arkiv, bibliotek og museer tilgjengelig for flest mulig ved framtidas bruk av IKT-løsninger. Samlingene skal være søkbare og tilgjengelige på tvers av hele ABM-feltet, og innholdet skal formidles brukerorientert, slik at det er tilrettelagt og enkelt å bruke. Det er en rivende utvikling på området som vi bare kan ane konsekvensene av. 




Sosiale medier er barn og unges hverdag. Det er framtidsrettet og spennende, og det gir uante muligheter til et mer rettferdig og demokratisk informasjons- og kunnskapssamfunn. 




Til slutt har jeg lyst til å si at noe av den kritikken som har kommet mot bibliotekmeldinga, går på at det står mye om å vurdere og å anta osv., men det er helt klart at vi skal følge opp det som står i meldinga. Enhver melding på kulturfeltet som er behandlet av denne regjeringa, har blitt fulgt opp med midler i budsjettene. Vi skal ha et kulturløft framover, som denne regjeringa har gjennomført. Det er en historisk satsing på kultur, og det skal videreføres, slik at disse to meldingene også følges opp med årlige bevilgninger, men det avhenger av en ny rød-grønn regjering. 




 (ordfører for sak nr. 28): Den nye IKT-teknologien åpner helt nye muligheter både til å ta vare på vår kulturarv og til å gjøre den tilgjengelig og helt andre muligheter for å framstille ulike typer kildematerialer på tvers av tradisjonelle sektorvise visningssteder. 




Visjonen for Regjeringens IKT-politikk på kulturfeltet er å gjøre mest mulig av samlingene våre i arkiv, bibliotek og museer tilgjengelig for flest mulig. Formålet med meldingen er å utmeisle en strategi for å realisere disse målene. 




Tilgangen til IKT i et samfunn i rask forandring er et virkemiddel til å opprettholde og videreutvikle grunnleggende demokratiske verdier som bl.a. lå til grunn for folkeopplysningstanken og tilgjengeliggjøring av bibliotekene. 




En bred folkeopplysning var en forutsetning for demokratiutvikling, der en gjennom kunnskap skapte grunnlag for deltakelse i samfunnet. Bibliotekmeldingen bærer med seg denne visjonen, men tar utgangspunkt i hvordan et framtidsrettet bibliotek må være mer enn en boksamling der en kan hente kunnskap. 




Bibliotek i vårt globale informasjonssamfunn ser helt annerledes ut. Det skal legge til rette for så vel informasjon som opplevelse av kunst og kultur – basert på fysiske møteplasser, men også på virtuelle opplevelser og møteplasser. Det skal gi muligheter for individuell fordypning og muligheter for felles diskusjoner og opplevelser. Den digitale verden vil gi helt nye muligheter og stille nye krav til hvordan et moderne bibliotek skal utformes og hvilken kompetanse og hvilke tjenester som skal tilbys. 




Kjernen i det hele er at de nye mulighetene som ligger i IKT-samfunnet, skal gjøres tilgjengelige, skal gi brukerne nye muligheter til opplevelse og til å delta aktivt i samfunnet. Sentralt i utviklingen av bibliotekene står arbeidet med å digitalisere kulturarven vår. Digitalisering av kulturarven kan bidra til et mer rettferdig og demokratisk informasjons- og kunnskapssamfunn. 




Regjeringen ser tilgang til kulturarvmaterialet som et sentralt skritt mot realisering av den kulturelle digitale allmenningen. 




Jeg er glad for å kunne si at det er bred oppslutning om de vurderinger som er gjort og de tiltak som foreslås i meldingen, skjønt enkelte nyanser forekommer. 




Arbeidet med digitalisering skjer på flere områder, på ulike sektorer, sentralt, regionalt og lokalt. I den forbindelse er det behov for å samordne en rekke virkemidler. Komiteen støtter at det iverksettes tiltak innrettet på fellesløsninger for sektorenes og institusjonenes arbeid for digital bevaring, tilgjengeliggjøring og formidling av deres samlinger. 




Det er Arkivverket og Nasjonalbiblioteket sammen med ABM-utvikling og museene som danner fundamentet i en nasjonal digitaliseringssatsing på Kultur- og kirkedepartementets område. Komiteens flertall slutter seg til det entydige operative sektoransvar som ligger til grunn for arbeidsdelingen. Nasjonalbiblioteket er hovedaktør i digitaliseringsarbeidet på bibliotekfeltet og har eneansvaret for nasjonale bibliografiske standarder og digitale løsninger for å søke på tvers av alle bibliotek. Arkivverket skal ha tilsvarende operativt ansvar for arkivsiden, mens ABM-utvikling skal ha koordinerende og tilretteleggende oppgaver for museer og privatarkiver utenfor Arkivverket, men ingen direkte operative oppgaver i digitaliseringssammenheng. 




Komiteen understreker betydningen av å etablere en samlet oversikt over innhold og tjenester i norske bibliotek, arkiv og museer. I den forbindelse er nasjonale standarder for digitalisering på ABM-feltet viktig. 




De nasjonale fellesløsningene for data fra arkiv, bibliotek og museum vil danne grunnlaget for et integrert søk som genererer treff på tvers av institusjonsgrensene og peker direkte mot innhold fra ulike baser og kilder. 




Så vel åndsverkloven som pliktavleveringsloven og personopplysningsloven er med på å sette rammer for digital tilgjengeliggjøring. Det samme er tilfellet når det gjelder forvaltningslovens bestemmelser om taushetsplikt. 




Forholdet mellom samfunnets ønske om tilgang til vernet materiale og opphavsmennenes rettigheter er et kjernespørsmål når det gjelder digital tilgjengelighet. Komiteen er kjent med at dette også er blant de temaene som tas opp i forbindelse med revisjon av åndsverkloven. 




Komiteen ser positivt på Nasjonalbibliotekets samarbeid med norske opphavsrettsorganisasjoner for å gjøre norske verk digitalt tilgjengelig over Internett. Nasjonalbibliotekets pilotprosjekt Bokhylla.no kan på sikt danne modell for forenklet klarering gjennom avtalelisens etter åndsverkloven § 16 a. Dette prosjektet kan danne modell for ordninger med avtalelisenser også for annet opphavsrettslig vernet materiale. 




 Vi i Fremskrittspartiet er tilfreds med at det nå legges frem både en stortingsmelding om bibliotek og en om digitalisering av vår kulturarv. 




Fremskrittspartiet mener den norske kulturarven representerer store verdier for det norske samfunn. Den er vår felles historie og hukommelse og er sentral som grunnlaget for vårt moderne samfunn. Vi ser arkiver, biblioteker og museer som helt sentrale når det gjelder ivaretakelsen av vår kulturarv og formidling av denne i dagens samfunn og til kommende generasjoner. 




I et kunnskapssamfunn som vårt er tilgang på informasjon av avgjørende betydning, og bibliotekene har gjennom mange år vært viktige bidragsytere i så måte. Det er en viktig offentlig oppgave å sikre tilstrekkelige bevilgninger til drift og investeringer i biblioteksektoren. 




Samtidig mener vi sektoren kan styrkes ved godt samarbeid med utdanningsinstitusjoner, lokale foreninger, frivillige entusiaster, næringsliv og fagfolk, f.eks. innen utdanningssektoren. Et åpent og godt samarbeid med det øvrige samfunn vil styrke bibliotekene, særlig med hensyn til formidling. 




Formidling er sentralt i bibliotekenes virksomhet. Fremskrittspartiet mener at alle de offentlige samlinger – enten det dreier seg om biblioteker, arkiver eller museer – i større grad skal rette seg mot publikum, slik at samlingene blir tatt mer i bruk. Økt bruk vil inspirere enkeltmennesker, styrke norsk kultur og gi glede til mange. 




Selv om vi mener bibliotekenes kjernevirksomhet må styrkes, mener vi at aktivitet med hensyn til rene underholdningstilbud som konkurrerer med privat næringsliv, med fordel kan reduseres. Dette gjelder bl.a. utlån av dataspill, CD-er, DVD-er, osv. 




Ellers mener vi den fremlagte meldingen har for stort fokus på det flerkulturelle. Fremskrittspartiet ønsker en kulturpolitikk som i første rekke ivaretar norsk kultur og kulturarv. Vi mener integrasjon av uttrykk fra andre kulturer bør foregå i et naturlig tempo og ikke bør være en offentlig oppgave. Norsk kultur lever i naturlig samvær med andre kulturer og trenger derfor ikke egne stimuli over offentlige budsjetter for å ta til seg nye impulser. De blir best tatt imot når de ikke blir forsert inn. 




Vi kan derfor ikke se behov for at norske biblioteker skal bruke betydelige midler til publikasjoner som f.eks. aviser og litteratur fra innvandrernes hjemland. Unntatt fra dette er selvfølgelig fag- eller skjønnlitteratur som er viktig sett i et internasjonalt perspektiv, og som er tilgjengelig på internasjonalt brukte språk. 




Til slutt noen ord om digitaliseringsmeldingen. I vårt moderne samfunn er det viktig at samlingene digitaliseres for å sikre innholdet for ettertiden, og for å øke publikums tilgjengelighet. Det sentrale med samlingene når de digitaliseres, er at de på en egnet måte skal kommunisere med folk gjennom utlån og tilgjengelighet over Internett. 




Brukerperspektivet må være sentralt i utviklingen av bibliotekenes digitale tjenester. På dette feltet er det bred enighet. Det er selvfølgelig svært hyggelig og også interessant å se den brede enigheten. Det er også interessant det som det faktisk ikke konkluderes med i den fremlagte meldingen. Det gjelder området rundt rettigheter, lisensiering etc. Der står det betydelige utfordringer foran oss for å finne praktiske løsninger som kan gjøre det mulig å få digitaliserte samlinger tilgjengelig for brede lag av samfunnet. 




 Så vel bibliotekmeldingen som meldingen om digitalisering er gode og instruktive gjennomganger av de respektive feltene. 




Kanskje er det litt lite politisk konfliktstoff som har kommet til overflaten i disse meldingene. Jeg tror vi kan konstatere at det i de aller fleste hovedtrekkene er ganske bred enighet her i salen. Noe av det kan kanskje komme av at det er vel mange honnørord og relativt lite med offensive og forpliktende målsettinger. Det blir fort enighet av slikt. 




Digitaliseringen er en stor utfordring, økonomisk og i forhold til de tekniske og arbeidsmessige ressursene som må legges ned. Med ABM-reformen i friskt minne, der alle politiske leirer ble ganske kraftig utfordret til å finne penger til en gjennomføring, ser jeg at det å sette av ressurser til digitaliseringen blir et stort løft. Jeg merket meg representanten May Hansens lovnader om at man skal finne penger til dette. Jeg må nok i den sammenheng si at selv i gode rød-grønne kulturbudsjetter snakker vi om svært mange penger dersom digitaliseringen skal skje i et brukbart tempo. 




Det er også i denne sammenheng viktig at vi greier å finne midler til å få gjennomført digitalisering av private arkiver og samlinger. Her ligger det et betydelig økonomisk behov i årene som kommer, og nok også innenfor områder der det ellers ville være vanskelig å finne penger. 




For bibliotekfeltet hadde nok Høyre ønsket en litt mer offensiv melding med en mer dyptpløyende analyse av hvordan bibliotekets kunnskapsformidling vil bli brukt og distribuert i fremtiden. Det informasjonssamfunnet vi ser vokse frem, endrer grunnleggende samfunnsstrukturer i stort tempo. Dette berører ikke minst bibliotekene. Kanskje er det vanskelig å se inn i glasskulen, men jeg spår at en ny bibliotekmelding må komme om ganske få år. Den vi nå behandler, bygger etter Høyres oppfatning i for stor grad på gårsdagens premisser for hva et bibliotek forventes å være. 




Et felt i så stor endring som bibliotekene trenger ressurser, kompetanse og gode nettverk. Når det gjelder oppbyggingen av gode nettverk og arbeid på tvers i sektoren, er det mange steder gjort et svært godt arbeid, ikke minst i mitt eget hjemfylke, Oppland, der fylkesbiblioteket leder an i viktige utviklingsarbeider som binder bibliotekene sammen. Men på tvers av feltene innenfor ABM-området er det fortsatt en omfattende jobb å gjøre. Der mener jeg ABM har en viktig oppgave å ta tak i som det kan være nødvendig å komme tilbake til. 




Utvikling og omstilling krever kompetanse. Dessverre er det litt så som så rundt omkring. 108 kommuner har fremdeles mindre enn ett årsverk til biblioteket. 124 kommuner har ikke fagutdannet biblioteksjef. 72 kommuner har mer enn fem årsverk, og bare 31 har mer enn ti. Opposisjonens forslag om en kompetansereform for bibliotekene er absolutt på sin plass. 




Også ut fra mange andre hensyn diskuteres en ny kommunestruktur. Her tror jeg nok at bibliotekfeltet har mange positive muligheter. Man må følge nøye med hvordan man kan bygge opp en bedre biblioteksektor med noe større enheter, og selvfølgelig med det utgangspunkt at man skal ha gode tilbud ut til hele befolkningen. 




Et annet tema er forholdet mellom Nasjonalbiblioteket og ABM-U. Det skal ikke stikkes under stol at vi sitter igjen med følelsen av at ABM-U har trukket det korteste strået. Dette er en debatt og en avveining Høyre forbeholder seg retten til å få komme tilbake til med åpent sinn. 




Selvsagt er det viktig å ha en sterk bibliotekfaglig institusjon i førersetet fremover, men det er også klart at vår digitale morgendag kommer til å bety at museene, arkivene og bibliotekene må ses i nærmere sammenheng. Morgendagens bibliotek må evne å ta inn over seg nye oppgaver og nye arbeidsmetoder. Bokhylla.no er et spennende eksempel på hvordan vi gjennom å være offensive kan ta grep om en utvikling som ellers farer forbi og legger egne premisser. Jeg håper også at biblioteksektoren vil evne å ta morgendagen i egne hender og legge premissene. 




Jeg tar opp de forslag Høyre er med på. 




Svein Roald Hansen hadde her overtatt presidentplassen. 




 Representanten Olemic Thommessen har tatt opp de forslag han refererte til. 




 (komiteens leder): Dette er siste dag med debatter for familie- og kulturkomiteen. Jeg vil benytte anledningen til å si tusen hjertelig takk for et kjempegodt samarbeid i komiteen. Jeg tror at det for de fleste av oss har vært en stor glede å få lov til å jobbe med kulturfeltet og med familiepolitikken. Nå er det den siste innspurten før det blir en velfortjent ferie for alle. 




Bibliotekene er viktige kunnskapsbaser og en kilde til aktivitet, opplevelse og kunnskap. Kristelig Folkeparti vil styrke og videreutvikle biblioteksektoren. Vi mener bibliotekene skal tilby et bredt spekter av tjenester. 




Særlig viktig er det at bibliotekenes digitale verktøy og tilbud videreutvikles. Samtidig vet vi at digitalisering og formidling av digitalt materiale vil stille bibliotekene overfor store utfordringer i tiden som kommer, både når det gjelder investering i ny teknologi, og i spørsmål om opphavsrett. Derfor er det bra at bibliotekmeldingen og digitaliseringsmeldingen ses i sammenheng. 




Bibliotekmeldingen gir grunnlag for videre satsing på biblioteksektoren. Det er bred enighet om at vi fortsatt skal ha et sterkt offentlig engasjement, slik at vi kan sikre gode, attraktive og robuste bibliotektilbud over hele landet. Det er jeg glad for. 




Men jeg er kritisk til at Regjeringen vil fjerne kravet om fylkesbibliotek i bibliotekloven. Fylkesbibliotekene er viktige ressurs- og kompetansesentre, og de er verdifulle bidragsytere inn mot hele biblioteksektoren. Fylkesbibliotekene bør ikke svekkes. Tvert imot bør de styrkes. En lovforankring av fylkesbibliotek er viktig for å sikre fortsatt gode bibliotektjenester på regionalt og lokalt nivå. 




For mange av oss er det en glede å krype inn i bokas verden. Det er svært viktig at også blinde og svaksynte har gode bibliotektilbud. Det er bra at Norsk lyd- og blindeskriftbibliotek blir styrket, og jeg vil også nevne KABB, Kristent Arbeid Blant Blinde og Svaksynte. KABB er en naturlig del av det samlede nasjonale tilbudet til blinde og svaksynte. Syns- og lesehemmede skal ha et godt og variert tilbud. Jeg forventer at Regjeringen vil foreslå å øke bevilgningene til KABB på neste års budsjett, noe Kristelig Folkeparti har foreslått mange ganger. 




Jeg er bekymret for framtiden til Pasientbiblioteket på Rikshospitalet. Regjeringen overfører nå ansvar for drift og finansiering av bibliotektjenester i helseinstitusjoner til helsevesenet. Dermed overføres finansieringen av Pasientbiblioteket fra Kultur- og kirkedepartementets budsjett og over til helsesektoren uten at midlene øremerkes. Jeg ber statsråden påse at dette viktige tilbudet ved Rikshospitalet ikke blir svekket. 




Som nevnt innledningsvis vil digitalisering og utvikling av nye medietjenester og -plattformer stå sentralt i tiden som kommer. Dette angår i høyeste grad bibliotekene. Det åpner seg helt nye muligheter for formidling og nye muligheter for lagring og arkivering. 




Det er for øvrig viktig at Nasjonalbiblioteket styrkes som ressurs på digitalisering, og at de har tilstrekkelig kompetanse på opphavsrettslige spørsmål. 




Men digitaliseringen berører selvsagt ikke kun biblioteksektoren. Den berører museer og arkiver – ja, hele kulturlivet og samfunnet for øvrig influeres. 




Det pågår nå en heftig debatt om opphavsrett. Dette er en viktig debatt. Ny teknologi utfordrer rettighetshavernes rett til å få godtgjørelse for sine produkter. Men samtidig åpner ny teknologi for store muligheter. Det utvikles nå tjenester der fildeling og nedlasting av digitalt materiale foregår i lovlige former. Vi har reklame- eller abonnementsfinansierte tjenester som gir brukerne tilgang til store mengder materiale – helt lovlig. Dette vil øke i omfang. Vi ser at streamingtjenester er i ferd med å ta av. 




Økt båndbredde og større prosessorkraft åpner for helt nye tjenester, som er attraktive for sluttbrukeren. Dette er bra. Teknologiutviklingen gir nye muligheter til å sikre at rettighetshaverne ivaretas på en god måte. For Kristelig Folkeparti er det helt avgjørende at vi er i stand til å verne om opphavsretten. Gode og brukervennlige tjenester som gjør det attraktivt å laste ned lovlig materiale, hilser vi derfor velkommen. Dette er et viktig tilbud i den digitaliserte tidsalder som vil bidra til kreativitet og styrket innholdsproduksjon. Men vi må nå få på plass en revidert åndsverklov. Utviklingen går raskt, og vi trenger et oppdatert lovverk på dette området. 




 Vi som er bibliotekvenner, har hatt mange store bibliotekopplevelser. Jeg har lyst til å dele en av dem med dere. Jeg besøkte Sarajevo. Sarajevo har et fantastisk gammelt bibliotek som ble helt utbombet under krigen. Det var bare rammeverket som stod igjen, og ikke én bok var igjen. Så var jeg og besøkte Kairo. Og da jeg stod i biblioteket i Kairo, kom en veldig kjent filosof fra Sarajevo inn i biblioteket med en stor eske under armen. Han sa at i krig er bibliotek det første som blir angrepet. – Da min familie ble angrepet, sa han, var det første de gjorde, å tenne på familiens bibliotek. Da min hjemby, Sarajevo, ble angrepet, var det første de gjorde, å sette biblioteket i brann. Et bibliotek uten bøker er ingenting verdt, sa han og satte igjen esken med bøker i biblioteket i Kairo. 




Framtidas klasseskille kommer til å gå mellom dem som klarer å finne fram i informasjonssamfunnet, og dem som ikke klarer å finne fram i informasjonssamfunnet. Sånn sett er kanskje bibliotek både det viktigste konfliktforebyggende og det viktigste for å hindre klasseskille i det nye informasjonssamfunnet. Bibliotek er aldri et mål, men en metode. Det er en metode å jobbe etter. 




Har man reist til biblioteket i Kairo eller biblioteket i Madrid, i New York, det fantastiske nye i Seattle, eller sett på alle folkebibliotekene i Oslo, har man sett at bibliotek alltid er et produkt av det miljøet det er i. Det er stor forskjell på folkebiblioteket på Røa i Oslo og folkebiblioteket på Tøyen. Det er fordi befolkninga er ulik. 




Saksordføreren sa at en samlet komité var glad for at meldinga var kommet. Ja, vi er veldig glade for at meldinga er kommet, men vi er fortsatt litt usikre på om den var verdt å vente på. For den er veldig uforpliktende, her er det lite prioriteringer, og det er ingen store forpliktelser når det gjelder penger. Vi i Venstre har prioritert bibliotek høyt i alle våre alternative budsjett, både innenfor innkjøpsordninga for sakprosa, skolebibliotekene innenfor innkjøpsordninga og kunnskapsoppbygging i bibliotek. Vi ser egentlig ikke igjen noen imøtegåelse av de prioriteringene i denne meldinga. 




Så må jeg bare ha en liten kommentar til Fremskrittspartiet, som ikke vil ha ren underholdning. Mye litteratur er ganske ren underholdning. Jeg vil påstå at veldig mye av skjønnlitteraturen er ren underholdning. 




Jeg må informere Fremskrittspartiet, sjøl om det ikke virker som de ikke har fått det med seg, at sjøl om det er noen som selger dataspill, og det er noen som selger dvd-er, så er det også noen som lever av å selge bøker. Så hvis vi skulle legge det prinsippet til grunn at det ikke skulle være noe underholdning, eller noe som noen tjente noe på ved å selge, skulle det heller ikke være bøker i Fremskrittspartiets bibliotek. 




Jeg tror at vi har en kjempeutfordring når det gjelder sakprosa. Vi har en kjempeutfordring i forhold til hele posisjonen sakprosaforfatterne har. Jeg er fortsatt bekymret for det etter at vi har behandlet denne meldinga, og det er også min bekymring etter å ha lest evalueringa av bokavtalen. Vi må gjøre noen større grep når det gjelder å stimulere til god sakprosalitteratur. 




Jeg vil være så frimodig at jeg kommer med en idé til statsråden, for jeg hører rykter om at han nå har store ideer om hva han skal gjøre videre. Han bruker ikke å høre på oss i opposisjonen, men jeg tenkte jeg skulle være så frimodig at jeg prøver meg likevel. Hvis man nå skal få en revidert biblioteklov, mener vi i Venstre at da burde man ha slått sammen alle kulturlovene til én lov, både innenfor arkiv, bibliotek og museum, og kanskje fått litt mer mening i den kulturloven vi vedtok, som jo ikke var all verdens forpliktende. 




Så til slutt i forhold til digitaliseringsmeldinga: Jeg hadde egentlig håpet å få mer støtte til Venstres forslag om en offentlig utredning knyttet til revisjonen av åndsverkloven. Grunnen til det er at det er en veldig sammensatt problemstilling, det er en problemstilling som inneholder mange elementer, fra et personvern- og forbrukerperspektiv til et åndsverk- og kunstnerperspektiv, og jeg tror at den loven hadde stått seg godt på å få alle partene rundt et bord, slik at en kunne diskutere ulike løsninger og ulike modeller for framtida. Det tror jeg loven hadde stått seg på også når den skal behandles her i salen, der vi har havnet på hælene når det gjelder åndsverklovgivning. Jeg er lei meg for at vi ikke får mer støtte for forslaget, men jeg vil gjerne ta det opp. 




 Representanten Trine Skei Grande har tatt opp det forslaget hun refererte til. 




 Denne regjeringen har lagt fram mange meldinger i denne stortingsperioden, også på kulturfeltet. Jeg tror vi nå har kommet til den 17. stortingsmeldingen som vi behandler fra departementet, og det betyr at vi snart har gått gjennom alle de ulike kunst- og kulturfeltene. Det gjenstår en stortingsmelding om museer, som kommer til sommeren, men da har vi stort sett fått helhetlige gjennomganger av alle sektorene. 




Det er kanskje vanskelig å rangere de ulike meldingene. Jeg har jo uttalt tidligere at språkmeldingen sannsynligvis er denne periodens aller viktigste kulturmelding, men jeg vil si at disse tvillingmeldingene, bibliotekmeldingen og digitaliseringsmeldingen, kommer tett bak språkmeldingen i betydning. 




Digitaliseringsmeldingen er en offensiv nasjonal strategi for å realisere en Internett-basert kultur- og kunnskapsallmenning til glede og nytte for hele befolkningen. Jeg tror ikke det er for sterkt sagt å si at den teknologiske endringen vi nå gjennomgår i digitaliseringen, bare kan sammenlignes med den enorme endringen vi fikk da trykkekunsten ble oppfunnet. Den måten vi nå kan lagre, formidle og bruke informasjon på gjennom å gjøre i praksis, etter hvert, hele menneskehetens oppsamlede kunnskap tilgjengelig ved et tastetrykk, vil forandre måten samfunnet ser ut på, og det utfordrer oss i hvordan vi skal nå de ordinære, viktige, politiske målene om rettferdighet, en mulighet for alle, deltakelse og demokrati i en digital tidsalder. 




Ofte blir det oppmerksomhet om problemene, senest i dag hørte vi at musikkbransjen truet med anmeldelse, jeg tror de gikk til sak, mot Telenor på grunn av ulovlig spredning av materiale, som rettighetshaverne da ikke fikk betalt for. Vi vil oppleve det samme med film, etter hvert som båndbredden blir større, og etter hvert som brukersnittet og lesevennligheten blir bedre, vil vi nok oppleve det samme innenfor bøker. 




Men midt oppe i alle disse utfordringene med betalingsstrømmer og sikring av opphavsrett skal vi ikke glemme det fantastiske verktøyet digitaliseringen kan være, og hvilke utrolige muligheter det gir. Vi har enorme samlinger i Norge av bøker, gjenstander, ulike ting som er en viktig del av vår kulturarv. Vår ambisjon er å gjøre mest mulig av disse samlingene tilgjengelige for flest mulig gjennom digitalisering. Det vil gi oss helt nye muligheter når det gjelder formidling av kulturen vår, både gjennom museer og bibliotek og ordinære kanaler, og også på andre samfunnsområder, som undervisning, forskning og andre samfunnsmål. 




Utfordringen for digital bevaring, tilgjengeliggjøring og formidling av samlingene på ABM-feltet er mange, både juridisk, samlingsteknisk og organisatorisk. For det første er jo arbeidsoppgaven i seg selv enorm. Det er jo bare i 10–15 år – la oss si 15, for å ta i litt – at vi har levd i den digitale tidsalder. Alt før det må gjennomgås på nytt, og digitaliseres for første gang. Og det sier seg selv at det meste av det menneskeheten har produsert av materiale, ble produsert før midten av 1990-tallet. Det er altså en enorm oppgave vi må gå løs på. Heldigvis hjelper teknologien oss. Det blir lettere og raskere å scanne ting og legge ut ting, men det er et formidabelt arbeid vi skal gjennomføre. Da er det viktig at vi har gode prioriteringer. Hva er viktig å digitalisere først, og hvor mye skal digitaliseres? Dette må skje etter faglige vurderinger i institusjonene, men det må også være et samfunnsperspektiv på det: Hvordan skal vi sørge for at det viktigste blir gjort tilgjengelig først? 




Så må vi spørre: Hvordan kan vi få de sentrale aktørene på hele arkiv-, bibliotek- og museumsfeltet til å gjennomføre en helhetlig digital samlingsforvaltning, hvordan kan vi gjøre dette entydig enkelt både for brukere og for dem som digitaliserer, hvordan kan vi få et entydig operativt sektoransvar i digitaliseringen, og hvem skal ha ansvar for hvilke sektorer? Dette gir vi svar på i meldingen. 




Arkivverket og Nasjonalbiblioteket skal utvikle systemer for langtidslagring som også skal omfatte museenes samlinger, og vi skal også utvikle sektorspesifikke søketjenester og fellessøk på tvers av institusjonsgrenser og samlinger. Målet er at dette ikke bare blir digitalisert, men at det blir enkelt, ubyråkratisk og forståelig for folk flest å bruke disse samlingene. 




Vi er allerede i gang med å gjøre en god del materiale tilgjengelig. Bokhylla.no, som nylig ble lansert, legger ut en del av vår litteraturarv. Men vi prøver også ut nye og innovative digitale formidlingstjenester innenfor ABM-feltet. 




Bibliotekmeldingen tar for seg hele biblioteksektoren, men har et særlig blikk på folkebibliotekene. Noen har spurt seg om vi lenger har bruk for biblioteket midt oppe i denne digitale tidsalder, hvor vi etter hvert kan nå hele verdensbiblioteket og verdensinformasjonen med datamaskinen vår hjemmefra. Svaret i stortingsmeldingen er soleklart: Ja, vi har bruk for biblioteket. Folkebibliotekene skal fortsatt være et sted hvor man får hjelp til å finne den informasjonen man trenger, hvor man kan finne den informasjonen man kanskje ikke visste at man trengte, særlig innenfor kulturfeltet, men også annen type informasjon, hvor man finner ressurser, informasjon, kunnskap og stimulans som man ikke i utgangspunktet lette etter, og ikke minst hvor man får faglig assistanse fra folk som vet å finne fram i informasjonssamfunnet. 




Den målsettingen vi har om at alle skal ha mulighet til å delta, alle skal ha mulighet til å tilegne seg kunnskap, alle skal ha mulighet til å bruke biblioteket som en ressurs i sin utdanning, i sin utvikling og i sin dannelse, er like viktig, om ikke viktigere, i et samfunn hvor det digitale klasseskillet eller informasjonsskillet kan stå i fare for å øke. 




Biblioteket skal også være en møteplass, ikke bare en ressurs. Jeg tror vi må snu litt på måten vi ser på biblioteket på, for en del av oss er oppvokst med biblioteket først og fremst som en gigantisk bokhylle, et svært rom med avisutklipp og bøker og noen hyggelige folk som har kunnskap til å hjelpe oss fram. Jeg tror at det å utvikle biblioteket som læringsarena, et sted hvor mennesker møtes, hvor kulturaktiviteter foregår, en allmenning hvor vi faktisk har den mellommenneskelige kontakten, er en viktig framtidsutvikling for bibliotekene. Dette skriver vi også om i bibliotekmeldingen: Et av målene er å utvikle robuste og omstillingsdyktige biblioteker som gir brukerne gode bibliotektjenester og et bibliotek som er verdt å bruke i nærmiljøet. Det krever mer samhandling mellom folkebibliotekene lokalt og regionalt, mer samarbeid mellom ulike bibliotektyper, om f.eks. drift, formidling, teknologisk infrastruktur og kompetanseheving. 




Vi går i meldingen ikke inn for noen tvangssammenslåing av de aller minste bibliotekene, selv om vi ser at det er en prekær mangel på faglig utdannet personale i de minste kommunene. I stedet ønsker vi å bruke positive virkemidler, og gi ekstramidler og stimulans til dem som lager gode samarbeidsprosjekt. 




Vi ønsker frivillige samarbeidsavtaler mellom staten og fylkeskommunene om bibliotekutvikling. Vi ønsker å utvikle modellbibliotek som løfter fram gode, framtidsrettede bibliotek. Vi ønsker å styrke kompetansen, og vi avklarer også ansvarsforholdene mellom ABM-utvikling og Nasjonalbiblioteket på bibliotekfeltet. 




Jeg tror dette er en riktig strategi. Hvis vi forlanger at andre skal bruke ressursene effektivt, godt og hensiktsmessig, må vi også se på de statlige virkemidlene. 




Den digitale utviklingen er en stor utfordring for bibliotekene. Dagens virkemiddelapparat for biblioteket, som f.eks. innkjøpsordninger osv., må tilpasses den digitale utviklingen, f.eks. med nasjonale lisenser, slik at vi kan koordinere ressursene og legge til rette for at bibliotekene rundt omkring i hele landet kan ha felles tilgang på ting som vi har rettighetsklarert i fellesskap. 




I bibliotekmeldingen er det foreslått at 2010 skal være et nasjonalt leseår. Det vil være en god mulighet både for å løfte bibliotekene og for å løfte den viktige oppgaven med å fremme leseevne og leselyst. 




Jeg er stolt over disse to meldingene. Jeg tror de peker langt framover. Jeg er også glad for at det er så pass bred tilslutning til dem i komiteen. 




 Det blir replikkordskifte. 




 Det er et tema jeg ønsker å utdype. Det er ikke sikkert at vi nødvendigvis er så uenige om det, men jeg vil gjerne ha det litt utdypet. Det går på de tiltakene som er beskrevet. Når det gjelder forholdet mellom Nasjonalbiblioteket og ABM-utvikling, kan det se ut som om man legger opp til, hva skal jeg si, en ryddeaksjon, eller, kanskje riktigere, en sorteringsaksjon i forhold til det å sortere oppgaver mellom disse to virksomhetene. Det vil jeg gjerne høre litt mer om, og stille spørsmål ved. 




Statsråden la selv vekt på det digitale samfunnets sammensmelting av oppgaver og endring av oppgaver, og typisk for ABM-feltet tror jeg vil være at her vil oppgavene og informasjonen smelte sammen. Er det da lurt å rydde dette slik at man får to kunnskapspoler? Burde man ikke heller se dette i sammenheng og søke et tydelig tyngdepunkt for kompetanse som samler dette området? 




 Det er i hvert fall viktig at vi spør oss selv om hvordan vi kan bruke statens ressurser best mulig. Hele vår kulturpolitikk de siste fire årene har jo handlet om å prøve å få ressursene ut, redusere offentlig byråkrati, redusere antall støtteordninger og få mest mulig av en stadig økende kulturpott ut til aktivitet, som her: ut til lokale bibliotek, folkebibliotek, skolebibliotek, få bedre innkjøpsordninger – altså få det materielle innholdet i bibliotekene sterkere. Så jeg har ikke noe dogmatisk forhold til ABM-utvikling eller Nasjonalbiblioteket. Jeg har et forhold til at de statlige oppgavene må gjennomføres. 




Det finnes kanskje gode argumenter for at a-en og b-en og m-en kan gjøre ting i fellesskap, men det finnes minst like gode argumenter for at b og b, «bibliotek» i Nasjonalbiblioteket og B-en i ABM-utvikling kan gjøre ting sammen. Det er dette vi fordomsfritt går inn i, og prøver å få en avgrensing av og en opprydning i, slik at vi bruker ressursene best mulig. Og konklusjonen på det vil vi komme tilbake til Stortinget med på en egnet måte. 




 Jeg har lyst til å få en avklaring fra statsråden når det gjelder åndsverkloven, fordi Venstres forslag om å få en litt bredere gjennomgang får ikke støtte her i salen i dag. Statsråden mener åpenbart at det er nok best at dette blir avgjort innad i departementet. 




Det er i og for seg greit nok, men vi har blitt varslet om at dette vil komme ganske fort. På ulike nettsteder i dag ser jeg at alle saker er utsatt og kommer først i 2010. Da vil jeg gjerne at statsråden kan avklare: Er dette noe vi kommer til å få fort, eller er det statsrådens plan at vi vil få en revidering av åndsverkloven først i 2010? 




 Det å gjennomgå åndsverkloven vil ta tid. Så vidt jeg husker, foreslo Venstre faktisk å sette ned et offentlig utvalg og her få en bred NOU. Det mener vi er litt for lang tid, så jeg tror nok vi skal prøve å få til en mellomting, en god utredning og gjennomgang, men få en sak forholdsvis raskt. 




Jeg er enig med representanten Skei Grande som sier i innlegget sitt at dette er et utrolig viktig tema framover: Hvordan bruker vi den digitale allmenningen på en god måte? Men mitt inntrykk er at Venstre kanskje har glemt den andre biten, nemlig: Hvordan sikrer vi betaling til dem som skaper materialet? 




Jeg ser jo nå at en av interesseorganisasjonene går ut med en kraftig advarsel mot å stemme Venstre i stortingsvalget, og uavhengig av hvor man står politisk, tror jeg vi skal ta den frykten i sektoren for at man faktisk mister inntektene for arbeidet sitt, på dypt alvor. Hvis resultatet av en slik omlegging blir at de som skal leve av å skape det som skal være innholdet i den spredningen, ikke får betalt, da hjelper det ikke med god spredning, da har vi ingenting å spre. 




 Det er til digitalisering, og det gjelder de private arkivene – eller de halvprivate, eller hva man nå vil kalle dem. Det finnes ganske mange samlinger av viktig stoff. Det kan dreie seg om små museumssamlinger, det kan dreie seg om bedriftsarkiver – i det hele tatt, det er en stor bredde i de private arkiver. 




Så langt er vel det et av de få områdene som jeg tror jeg tør si at statsråden har behandlet litt stemoderlig i budsjettsammenheng. Det ligger litt tilbake å ønske der når det gjelder håndteringen av disse. Når vi nå tråkker inn i digitaliseringen, er jeg helt enig i statsrådens analyse om at det ikke blir småtterier av en ressurskrevende prosess. Vil statsråden prøve å lete frem til den delen av kulturarven som ligger i de private arkivene? 




 Ja, jeg er enig med representanten Thommessen i at det finnes mye verdifullt og interessant materiale i private arkiver som bør digitaliseres og gjøres tilgjengelig. 




Når vi har måttet prioritere i dette fireårsløpet og ta hovedløftene på de offentlige arkivene, skyldes det at det her er enorme behov. Vi åpnet nettopp en ny fjellhall på Sogn. Vi gav nettopp startsignal for bygging av et nytt statsarkivbygg i Bergen, og Thommessen kjenner behovene fra sin egen region. Det er altså enormt med materiale i den statlige arkivsektoren som må tas vare på. 




Men jeg er helt enig i at vi også må sørge for et godt samarbeid med de private arkivene. Vi kan nok neppe ta på oss hele kostnaden når det gjelder de private arkivene, men det vi kan gjøre nå, er å legge til rette for at de får tilgang til teknologi, til enkle måter å få digitalisert sine samlinger på, slik at vi koordinerer ressursene som vi har, også inn mot dem, og gjør dette rimeligst mulig og enklest mulig også for de private arkivene som finnes. 




 Ja, jeg vil gjerne følge opp videre det spørsmålet som jeg stilte. 




Nå skal ikke jeg ta på meg på 50 sekunder å prøve å overbevise statsråden om at man må finne andre typer finansieringsmodeller hvis man skal klare dette. Det er klart at vi har en kjempestor utfordring hvis vi nå sier at dagens åndsverklov er perfekt, og at dagens åndsverklov ivaretar alle rettighetene til komponister og forfattere. Men det er klart at den fungerer jo ikke helt perfekt, det tror jeg også statsråden må innrømme, for i dag påstår mange at de taper hundrevis av millioner. 




Hvis statsråden skal bruke enda to år på å revidere loven, en lov som ingen vil håndheve, vil ikke det føre til at statsråden legger et grunnlag for at komponister og forfattere taper enda mer enn det de gjør i dag? 




 Det er jo ikke noe galt med loven i prinsippet. Loven sier veldig klart at den som har laget et eller annet som er opphavsrettighetsbelagt, har rett til å få betalt hvis han vil. Det er han eller hun som bestemmer om dette skal være gratis eller ikke. Utfordringen med Venstre er at man mener at det ikke skal være slik lenger at man bestemmer om det skal være gratis eller ikke, det er systemet, for siden det nå er fritt fram, må det være gratis. 




Jeg har den motsatte tilnærmingen. Det er veldig mange som bryter fartsgrensene også. Det er slik sett fartsgrensene som gjør folk til lovbrytere. Men løsningen på det er jo ikke å fjerne fartsgrensene. Det er klart at du kan fjerne alle lovbrytere i trafikken hvis du fjerner trafikkreglene, men det vil jo skape ganske uoverstigelige problemer. På samme måte er det på kulturfeltet: Det er klart at hvis du fjerner loven som sier at dette er et tyveri, når du tar andres materiale og legger det ut og sprer det for alle vinder uten betaling, fjerner du lovbruddet, men du fjerner jo ikke det faktum at de folkene som har laget materialet, må begynne som servitører eller snekkere eller lærere, eller med helt andre ting, og slutte å lage musikk, slutte å lage film og slutte å skrive bøker, for de har ikke lenger råd, for de får jo ikke lenger betalt. 




 Flere har ikke bedt om ordet til replikk. 




De talere som heretter får ordet, har en taletid på inntil 3 minutter. 




 En av de beste gavene vi som politikere kan gi barna våre, er å legge til rette slik at de blir glad i språk, i ord, i fortellinger om sin egen kultur, andres kultur, reise inn i fortid og framtid, ta del i andres tanker og reiser. Det å få barna til å like å lese og skrive er for det enkelte barn og for kunnskapssamfunnet i sin helhet veldig viktig. 




Derfor er det en merkedag i dag når stortingsmeldingen om bibliotek blir diskutert og vedtatt i Stortinget. Av meldingen framgår det at bibliotek er et av de viktigste virkemidlene som skal brukes for å styrke kunnskapssamfunnet, og den gir et tydelig signal om at vi skal satse på bibliotek og bibliotekutvikling i årene som kommer. 




Bibliotek og utvikling av bibliotekene til en sentral møteplass er viktig. Bibliotekene skal være en sosial møteplass, en kulturell arena og ikke minst en viktig læringsarena, og det skal være tilgjengelig og gratis. 




Gratisprinsippet i bibliotekene står som en påle, som er motsatt til det kommersielle samfunnet, der mye er basert på kjøp og salg. Det å satse på bibliotek vil være å satse på å utjevne de sosiale forskjellene vi har i samfunnet vårt. 




Stortinget vedtar et leseår 2010. Neste år skal bli et nasjonalt leseår. Dette ser jeg fram til. 




Det å satse på leseglede blant barn, unge og voksne er viktig, og spesielt det å satse på leseglede blant barn og unge. Det at alle barn skal lære å lese og skrive, er viktig. Satsingen som skjer på skolebibliotek, og det å knytte skolebibliotekene tettere inn på læringen i skolen, er ekstremt viktig. Det er etablert et skolebiblioteksprogram for å styrke utviklingen og kompetansen og innholdet i skolebibliotekene. 




Bibliotekene bør være selve hjertet i enhver skole. Men vi vet at kvaliteten på skolebibliotekene er varierende fra skole til skole. Jeg mener det er viktig at man i leseåret 2010 prioriterer en styrking av skolebibliotekene, og at de prioriteres fordi det å satse på skolebiblioteksutvikling betyr å satse på kunnskap i skolen. 




 For det første må jeg bare si at når det gjelder Lena Jensens innlegg, var jeg enig i alt hun sa, så da håper jeg at også SV kan stemme for Venstres forslag når det gjelder skolebibliotek og innkjøpsordning. Men det var ikke egentlig det jeg tok ordet for. 




Det var en moment jeg ikke fikk tid til i mitt innlegg, og det var at vi i dag har veldige harde skott mellom hva som er folkebibliotek, hva som er fagbibliotek, og hva som er de ulike sektorers bibliotek. Jeg tror at vi i framtida må begynne å bryte ned de harde skottene. Jeg tror at vi hadde hatt godt av å prøve ut noen nye modeller innenfor eierskap på det området som gjør at vi kanskje ikke ville se det som noe stort problem om vi f.eks. på Tøyen, der man har et fantastisk fagbibliotek knyttet til Naturhistorisk museum og et lite folkebibliotek som skal serve befolkningen, hadde slått sammen de to bibliotekene og fått et bedre tilbud fra begge parter. Jeg tror ikke det hadde vært til noen stor skade for Tøyen. 




Så må jeg få lov til å bemerke til slutt: Det er klart at hvis man skal revidere åndsverkloven først i 2010, hadde man hatt god tid til å sette ned en NOU hvis man hadde gjort det da Venstre sa at man skulle gjøre det, nemlig første gang vi foreslo det. Da hadde man hatt tid til både NOU og utredning og høring og likevel hatt den samme framdriften som statsråden har når det gjelder åndsverkloven. 




Noen kommer veldig snart til å merke at keiseren ikke har klær på, for det er fint å smøre seg med en åndsverklov som høres fin ut, men som man ikke er villig til å håndheve. Skal man håndheve loven, må man være villig til å la politiet hente inn alle fjortenåringers harddisker. Hvis man er villig til å gjøre det, må man gjerne skryte av at man er for en åndsverklov som man er villig til å håndheve. Men snart må folk slutte på skryte av en åndsverklov som man ikke er villig til å håndheve, og som man ikke er villig til å ta følgene av, og heller prøve å lage en lov som man er villig til å håndheve og til å ta følgene av. Da skal også jeg godta at folk smører seg med gode ord om alt hva den står for. 




 Kun en kort kommentar på slutten av debatten til noen opplysninger som fremkom i Skei Grandes hovedinnlegg, altså ikke i hennes siste innlegg nå, som kunne tolkes dit hen at Fremskrittspartiet ønsket å fjerne en del bøker fra bibliotekene – bøker av helt ordinær bibliotekkarakter. Jeg vil sitere fra mitt hovedinnlegg, hvor jeg sier: «Selv om vi mener at bibliotekenes kjernevirksomhet må styrkes (…)». Jeg sier altså at vi må styrke kjernevirksomheten, og som både Skei Grande og de øvrige storingsmedlemmer vet, er kjernevirksomheten i bibliotekene bøker, bare så vi har avklart det. Vi skal styrke den når det gjelder bøker. 




Men samtidig mener vi at når det gjelder rene underholdningstilbud som konkurrerer med det private næringsliv, f.eks. video- og DVD-butikker, platebutikker, spillbutikker etc., kan de med fordel reduseres. Det gjelder bl.a. utlån av underholdningsdataspill, CD-er og DVD-er. Vi ser det ikke som en viktig oppgave for offentlige budsjetter og for norske biblioteker å låne ut «The Terminator» eller Bruce Willis-filmer eller «World of Warcraft» eller a-has siste skive. Vi synes det kan overlates til det private markedet når det gjelder utleie og kjøp. 




 Flere har ikke bedt om ordet til sakene nr. 27 og 28. 

(Votering, se sidene 3824 og 3825) 





                    

 Under debatten har Trine Skei Grande satt fram følgende forslag på vegne av
                  Venstre. Forslaget lyder: 

«Stortinget ber Regjeringen om å igangsette en offentlig utredning knyttet til
                     revisjonen av åndsverkloven.» 

Votering:

Forslaget fra Venstre ble med 97 mot 6 stemmer ikke bifalt.

(Voteringsutskrift kl. 01.45.41)

Komiteen hadde innstilt: 

St.meld. nr. 24 (2008–2009) – Nasjonal strategi for digital bevaring og formidling
                  av kulturarv – vedlegges protokollen. 

Votering:

Komiteens innstilling ble enstemmig bifalt.


                    
                    

 Etter ønske fra familie- og kulturkomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre foreslår presidenten at de som måtte tegne seg på talerlisten utover den
                  fordelte taletid, får en taletid på inntil 3 minutter. 

 – Det anses vedtatt. 

 (ordfører for saken): I St.prp. nr. 65 foreslår Regjeringa en forenkling og
                  omlegging av regelverket for oppnevning og sammensetting av Norsk kulturråd.
                  Departementets konklusjoner tar utgangspunkt i Løken-utvalgets sluttrapport
                  Forenklet, samordnet og uavhengig, som ble avgitt 5. juni 2008, og som bl.a. hadde
                  som mandat å se på ulike sider ved Norsk kulturråds sammensetning, arbeidsmåte og
                  funksjon. Den foreliggende stortingsproposisjonen omhandler kun reglene for
                  oppnevning og sammensetning av Kulturrådet, og ikke øvrige sider ved rådets
                  virksomhet. 

Flertallet slutter seg til departementets resonnement om at et råd med færre
                  medlemmer kan arbeide mer dynamisk og effektivt enn et råd på 13 medlemmer, som
                  det nåværende antallet er. Departementet foreslår ti medlemmer, et litt høyere
                  antall enn anbefalt i Løken-rapporten. Komiteens flertall er enig i at dette kan
                  være en passende rådsstørrelse. Vi er også enig i at rådet i sin helhet oppnevnes
                  av Kongen etter forslag fra Kultur- og kirkedepartementet. Det vil kunne bidra til
                  helhetlig tenkning rundt sammensetninga av rådet, slik at dette blir et godt
                  fungerende kollegium. 

Regjeringa foreslår at kunst- og kulturfaglig kompetanse må være gjeldende
                  kriterier for oppnevning av rådet. Det betyr selvfølgelig 

ikke

 at annen viktig erfaring fra f.eks. politikk, organisasjonsarbeid
                  eller samfunnsliv for øvrig er uinteressant for rådsarbeidet. Men flertallet er
                  enig i at rådsmedlemmene ikke skal representere spesifikke partier eller
                  organisasjoner, slik det gjerne har vært tidligere. Gjennom å legge vekt på
                  medlemmenes kunst- og kulturfaglige bakgrunn ved oppnevning vil Norsk kulturråd
                  kunne utgjøre viktig komplementær kompetanse i forhold til statlig, regional og
                  lokal kulturforvaltning. 

Flertallsfraksjonen i komiteen har spesielt understreket betydningen av at rådet
                  har bred geografisk representasjon. Det blir stadig flere profesjonelle
                  frilanskunstnere som ønsker å bosette seg i landets ulike regioner, og det er av
                  stor betydning at Norsk kulturråds medlemmer har god dialog med og bred kunnskap
                  om disse kulturmiljøene. Dette er et prisnipp som også bør gjelde for
                  sammensetninga av Kulturrådets ulike fagutvalg. Det er verdt å merke seg at de
                  fleste av høringsuttalelsene til Løken-utvalgets rapport som omtaler Norsk
                  kulturråd, er positive til at rådet må være bredt sammensatt og er enig i
                  prinsippet om at kunst- og kulturfaglige kriterier må ligge til grunn for
                  utnevnelsene av rådsmedlemmene. 

Noen av de resonnementene opposisjonen bringer til torgs i denne saka, er faktisk
                  litt vanskelig å forstå. Det er ikke uten videre innlysende at regjeringsoppnevnte
                  rådsmedlemmer vil ha tettere politiske bindinger enn stortingsoppnevnte medlemmer,
                  som opposisjonspartiene visstnok ser ut til å mene – spesielt ikke når
                  rådsmedlemmene fra nå av faktisk skal utnevnes på kunst- og kulturfaglig grunnlag,
                  og ikke, som tidligere, ut fra partipolitisk eller organisasjonsmessig
                  tilhørighet. 

Jeg kan heller ikke se at opposisjonen på noen som helst måte antyder hvordan de
                  mener at rådet best kan oppnevnes. Opposisjonen hevder også at det er umulig å
                  behandle spørsmålet om oppnevning og sammensetning uten å trekke inn alle sider
                  ved Kulturrådets virke. Det er jeg uenig i. Det er fullt mulig å avgrense konkrete
                  forhold knyttet til hvem som skal oppnevne rådet samt kriterier for sammensetning
                  – og så ved et senere høve ta for seg ulike andre sider ved rådets virksomhet. 

Jeg er fornøyd med de forslag til endringer for oppnevning av Norsk kulturråd som
                  departementet har lagt fram. Jeg tror både Norsk kulturråd og kulturlivet vil
                  tjene på det. 

 Saken om oppnevning og sammensetning av Norsk kulturråd fremstår som uforløst og
                  svakt begrunnet i forhold til hva man egentlig vil med rådet. Saken kommer nå på
                  tampen av perioden – tilsynelatende mest motivert av at det nye rådet må oppnevnes
                  rett og slett fordi det gamle sitter på overtid med en forlenget tid som går ut,
                  antagelig, 1. juli. Det hadde vært bedre om Regjeringen ved denne korsvei hadde
                  innsett at dette blir hengende i luften, og innrømmet at den på dette området ikke
                  kom i mål på tilfredsstillende måte. 

For å ta stilling i denne saken må Stortinget inviteres til en bred drøfting av
                  Norsk kulturråds oppgaver og plassering i virkemiddelapparatet. Høyre mener derfor
                  at saken bør sendes tilbake til Regjeringen. Sett med Høyres øyne fremstår denne
                  saken som nok et trekk for å konsentrere makt om departementet. At rådet skal være
                  bredt geografisk sammensatt, forhindrer ikke dette. 

Hvilken kompetanse som er ønsket i rådet, henger nøye sammen med hvilke oppgaver
                  rådet faktisk skal ha, og hvilken plassering rådet har i virkemiddelapparatet for
                  øvrig. Er det virkelig slik at faglige hensyn som desentralisering eller
                  ivaretakelse av folkekulturen ikke lenger skal være til stede? Spørsmålet går til
                  Senterpartiet. Og selvsagt er det ikke slik at bare departementet kan finne faglig
                  kvalifiserte folk. Det kan utmerket godt også andre instanser gjøre. Det er et
                  spørsmål man kan legge føringer for også i Stortinget. 

Vi har i hele denne perioden hørt honnørbegrepet «armlengdes avstand» som svaret
                  på vår påpekning av maktsentrerende grep fra Regjeringens side. I den saken som
                  bør komme om Norsk kulturråd, bør maktperspektivet løftes frem og armlengdes
                  avstand-begrepet analyseres nærmere. Hvor lang er veien egentlig? Og hvilke hensyn
                  tas i kulturlivet i lys av statens tildeling av penger og kriteriene de bevilges
                  etter? 

Det er sagt at de nye medlemmene skal være bedre faglig skolert og gi rådet større
                  integritet i kraft av dette. Men hva betyr det egentlig i det praktiske liv? Skal
                  dette ha noe innhold, må det vel også bety at rådsmedlemmene skal ha en mer
                  omfattende oppgave og gå dypere inn i saksbehandlingen. Og hva vil da forholdet
                  mellom råd og fagutvalg bli? Det er vanskelig å se at dette ikke betyr en
                  maktforskyvning fra fagutvalg mot råd – og dermed også nærmere departementet. Også
                  i dag har vi vel grunn til å tro at det gis et og annet hint en gang i blant fra
                  departementet til Kulturrådet om ønskede prioriteringer. 

Kort sagt: Her står spørsmålene i kø. Vi har fått en smal flis av en sak om
                  styringen av det viktigste organet i virkemiddelsapparatet overfor hele det frie
                  feltet innenfor norsk kulturliv. Dette er kort og godt for tynt. 

Det er ikke slik at jeg først og fremst er engstelig for at Arbeiderpartiet –
                  tross gode tradisjoner – skal utnevne partifeller eller folk som er lojale mot
                  partiet, til kulturrådsmedlemmer. Det er ikke det som er poenget rundt
                  maktkonsentrasjonen. Poenget er at vi ser, i den ene saken etter den andre, at
                  departementet blir oppnevningsinstans, og dermed rekrutterer man styremedlemmer –
                  eller rådsmedlemmer i denne sammenhengen – med utgangspunkt i ett miljø og hva det
                  ene miljøet legger vekt på av kriterier. Det mener jeg over tid er en uheldig
                  utvikling som man aktivt bør motarbeide. 

Det å ta stilling til denne saken kan man selvfølgelig gjøre, slik representanten
                  Knutsen gjorde. Det er bare det at jeg ikke tror det er hensiktsmessig. Det er
                  langt fra fornuftig å gjøre det. 

Så jeg tar opp det opposisjonen har samlet seg om av forslag, som går ut på å
                  sende saken tilbake til Regjeringen, la rådet sitte videre, og at vi får en
                  skikkelig sak om dette. Det er ikke noe stort problem om man viderefører den måten
                  man har oppnevnt Kulturrådet på så langt. Kulturrådet fungerer utmerket, så vidt
                  jeg kan konstatere. 

 Representanten Olemic Thommessen har tatt opp de forslagene han refererte til.
               

 (komiteens leder): Norsk kulturråd er en viktig institusjon. Rådet forvalter
                  ressursene på en måte som bidrar til å skape vekst og utvikling i norsk kulturliv. 

Nå strammer statsråden grepet om Norsk kulturråd. Knut Olav Åmås sa det slik i
                  Aftenposten 9. mai i år: 

«Giskes grep om Norsk kulturråd er et svar på spørsmål ingen har stilt, en
                     løsning på problemer ingen har hatt.» 

Det var kanskje godt sagt. 

Hovedinnholdet i Regjeringens forslag er å flytte makt over til den til enhver tid
                  sittende politiske ledelse i Kulturdepartementet. Jeg mener det er en demokratisk
                  styrke at den folkevalgte forsamling bidrar til sammensettingen av Kulturrådet.
                  Dette er en demokratisk funksjon vi vil miste med Regjeringens forslag. 

Det har alltid vært viktig å verne om ordninger som sikrer en armlengdes avstand
                  mellom Kulturrådet og departementet. Med Regjeringens forslag blir Kulturrådet i
                  større grad et forvaltningsorgan under departementet. Det innskrenker Kulturrådets
                  politiske handlingsrom, og det svekker rådets rolle som kulturpolitisk aktør. Jeg
                  mener det er uheldig. Vi trenger et kulturråd som har et visst handlingsrom, og
                  som kan fylle rollen som korrektiv og utviklingsaktør – med en viss avstand fra
                  regjering og storting. 

Under den rød-grønne regjeringen har kulturpolitikken blitt stadig mer
                  strømlinjeformet. Enkelte oppryddinger har vært positive, og de har vi støttet.
                  Men i iveren etter å rydde opp må man ikke strømlinjeforme virkemiddelapparatet i
                  så stor grad at fleksibiliteten, mangfoldet og de kritske røstene forsvinner. Det
                  er det som er i ferd med å skje. 

Det er viktig at kunst- og kulturfaglig skjønn spres på flere aktører. Spredning
                  av makt er nødvendig for å styrke hele bredden i norsk kulturliv. Dersom
                  Regjeringen skal oppnevne hele rådet, svekkes maktspredningen ytterligere.
                  Mønsteret har vi sett over tid fra Regjeringen. Kulturrådets selvstendige stilling
                  svekkes. Føringene i budsjettproposisjonene er mer detaljerte enn under tidligere
                  regjeringer, og Kulturrådet er ikke lenger delaktig i hovedfordelingen av midlene. 

Kristelig Folkeparti vil ha et fritt og uavhengig kulturliv. Utviklingen vi nå
                  ser, der stadig mer makt sentraliseres til departementet, er bekymringsfull. Og vi
                  må være særlig på vakt i tider der statlige tilskudd øker. Jeg har også merket meg
                  at mange av høringsinstansene som uttalte seg om Løken-utvalgets rapport, har pekt
                  på dette og er bekymret for det som nå skjer. 

Regjeringen foreslår å redusere antall medlemmer i rådet. Men Kulturrådet har jo
                  sin verdi nettopp i å sikre mangfold og bredde. Da må rådet være i stand til, og
                  ha ressurser til, å ivareta hele bredden innen kunst- og kulturlivet. Rådet skal
                  fange opp nye impulser fra hele landet. Da er det ingen grunn til å foreta denne
                  slankingen. Et bredt sammensatt råd, med tilstrekkelig antall medlemmer, er en
                  styrke, ikke en svakhet. 

Det er også viktig at rådet får mulighet til å være faglig oppdatert og også
                  oppleve en del av det kulturlivet som de skal være med og vurdere tilskudd til.
                  Det håper jeg at statsråden vil ta med i den videre vurderingen av det arbeidet.
               

 De to siste innleggene var veldig gode og presise, så jeg har bare lyst til å
                  komme med noen få bemerkninger. 

Det vi blir invitert til å gjøre i dag, er en bit for bit-behandling av det som
                  var Løken-utvalgets rapport. Det virker nesten som om statsråden forholder seg til
                  denne innstillingen som Peer Gynt forholder seg til løken – det er bare å ta litt
                  lag for lag, her og der, uten at man kommer til kjernen. Men kjernen holder vi på
                  å avsløre. Kjernen er å samle mest mulig makt på ett sted. 

Det framgår ikke av saken hvorfor det er så viktig å gjøre dette, eller hvorfor
                  det haster så utrolig mye. Man skulle nesten tro at statsråden følte at det brant
                  litt under ham, og at makten var i ferden med å gli ut. Fordi: Når saksordføreren
                  sier at det er ingen bevis for at det er tettere politiske bindinger mellom
                  stortingsoppnevnte og statsrådsoppnevnte medlemmer, er det noe fundamentalt ved
                  makt man ikke har skjønt. Den store forskjellen er at man bindes til det samme. I
                  stedet for at ulike partier faktisk kommer med forslag, er det én person som har
                  mulighet til å komme med alle forslagene – all makten ligger hos statsråden. Det
                  er det grepet som gjøres her. Hvis representanten Knutsen ikke skjønner
                  forskjellen på om én har makt eller mange har makt, skjønner man at røttene i
                  Arbeiderpartiet er veldig godt festet. 

Poenget for Venstre på dette området er at vi faktisk trenger flere uavhengige
                  beslutningstakere. Vi trenger flere som deltar i debatten. Kulturen trenger ikke
                  bare makt, men også motmakt. Dette er et veldig godt eksempel på at det har ikke
                  riktig alle skjønt. 

 Regjeringen foreslår endringer i reglene om oppnevning og sammensetting av Norsk
                  kulturråd på bakgrunn av et utvalg nedsatt av departementet, Løken-utvalget, som
                  gjennomgikk ordningene for tildeling av statstilskudd til kulturformål. De foreslo
                  en rekke endringer, som også har betydning for Kulturrådet, bl.a. endringer i
                  reglene for oppnevning og sammensetting av rådet. 

Løken-utvalget foreslår at rådsmedlemmene i sin helhet bør oppnevnes av Kultur- og
                  kirkedepartementet, eventuelt av Kongen, etter forslag fra departementet, og at de
                  skal oppnevnes etter kunst- og kulturfaglige kriterier. De foreslår også at antall
                  medlemmer bør reduseres, og at oppnevningene bør være rullerende. I dag oppnevner
                  – som kjent – Stortinget fire medlemmer og Kongen ni medlemmer, hvorav to etter
                  forslag fra KS. 

I høringene fikk dette forslaget bred støtte fra dem som uttalte seg om det. Det
                  er derfor ingen grunn til å konkludere annerledes enn at kulturlivet selv ønsker
                  denne endringen velkommen. At opposisjonen i Stortinget har en annen oppfatning,
                  er selvsagt bare å ta til etterretning, men noe særlig representativitet med
                  hensyn til hva kulturlivet ønsker, ligger det ikke i det synet. 

Hvis vi ser utviklingen i et historisk perspektiv, ser vi at Kulturrådet har
                  endret sin posisjon fra midten av 1960-tallet, da det ble etablert, og fram til i
                  dag. I 1965 fantes det ikke et eget kulturdepartement. De ulike
                  kulturinstitusjonene var få og hadde få ansatte. Senere har vi fått et eget
                  kulturdepartement, og vi har fått sterke kulturinstitusjoner, med store
                  fagmiljøer. Også kommuner og fylkeskommuner har hatt en kraftig utbygging av
                  kulturkompetanse. Kulturrådet har i større grad blitt et fordelingsorgan på
                  grunnlag av et kunstfaglig skjønn. I 1965 fordelte Kulturrådet en fjerdedel av
                  hele kulturbudsjettet. I dag er prosenten ca. 7 – så vidt jeg husker. 

Medlemmene i rådet bør være uavhengige og ikke representere organisasjoner,
                  institusjoner eller partier. De skal arbeide etter prinsippet om en armlengdes
                  avstand både fra politiske myndigheter, fra markedet og fra ulike interesser.
                  Rådet bør ha full autonomi i sin kunstfaglige skjønnsutøvelse, og det bør være det
                  kunst- og kulturfaglige skjønnet som legges til grunn når man etterspør hvilke
                  kvaliteter og egenskaper medlemmene skal ha. 

Rådet har fram til i dag vært oppnevnt av ulike aktører. Jeg hadde ikke hatt noe
                  imot å finne en løsning som kunne ha videreført dette, hvis vi fortsatt kunne ha
                  sikret oss at det var de kunst- og kulturfaglige skjønnsvurderingene og de kunst-
                  og kulturfaglige kvalitetene som ville ligge til grunn for utnevningene. Vi har
                  imidlertid sett at utmerkede personer fra stortingspartiene – jeg har vært med på
                  dette selv også – har kommet inn i Kulturrådet, kanskje ikke først og fremst ut
                  fra en kunst- og kulturfaglig bakgrunn, men mer ut fra en kulturpolitisk bakgrunn. 

Vår tankegang er at vi må ha en klarere skillelinje mellom hvem som skal drive med
                  kulturpolitikk, og hvem som skal drive med det kunstfaglige skjønnet.
                  Kulturpolitikken skal utøves av dem som enten blir valgt, eller som utgår av dem
                  som er valgt av folket – og som dermed kan kastes av folket. Denne salen skal
                  drive med kulturpolitikk. Kulturkomiteen i Stortinget skal drive med
                  kulturpolitikk. Kulturdepartementet skal selvsagt drive med kulturpolitikk.
                  Kulturrådet skal gi gode kulturpolitiske råd, men først og fremst drive med et
                  kunst- og kulturfaglig vurderingsarbeid – på armlengdes avstand fra oss
                  politikere. 

Det er veldig vanskelig å finne den røde – eller eventuelt den blå eller den
                  mørkeblå – tråden i opposisjonens politikk. Da vi foreslo at Stortinget istedenfor
                  Kongen i statsråd skulle få ta stilling til de kulturpolitiske prioriteringene
                  rundt Kulturrådet, sa opposisjonen nei. I innstillingen står det i en merknad fra
                  opposisjonen – Høyre, Kristelig Folkeparti og Venstre – at 

«Norsk kulturråd ikke lenger inviteres til å være med i hovedfordelingen av
                     midlene». 

Dette er feil. Rådet får lov til å skrive en stor søknad om hvordan de ønsker
                  prioriteringene gjort. Vi har til og med innført et møte hvert eneste år i forkant
                  av budsjettet, et møte som den forrige regjeringen ikke pleide å gjennomføre. 

Det står også i merknaden at 

«føringene i budsjettproposisjonene er mer detaljerte enn de som tidligere har
                     ligget til grunn». 

Det er riktig, men disse detaljerte føringene lå tidligere hos Kongen i statsråd –
                  ikke i Stortinget. Det er altså en demokratisering – en mer åpen prosess og et
                  større innsyn – som nå legges til grunn. 

Vi støtter Løken-utvalgets innstilling. Vi har likevel gjort noen endringer. Vi
                  mener at rådet bør være større, for å få en større bredde, og at det er Kongen i
                  statsråd og ikke departementet som bør oppnevne det, slik at vi også her får en
                  større prosess, med flere departementer. Vi er glad for at Stortinget slutter seg
                  til disse endringene. 

 Det blir replikkordskifte. 

 Vi har vel grunn til å tro at det går slik denne gangen som det har gjort før, at
                  Regjeringen får det som den vil – og får vedtatt dette. Og da sitter det noen nede
                  i gaten her som skal begynne å saksbehandle og jobbe. 

Hvis man ser på saken, ser man at arbeidsmåten er beskrevet greit, punktvis – jeg
                  prøvde å finne det her, men jeg tok med feil innstilling, så jeg kom ikke så
                  langt. I alle fall: Vi skal få nye rådsmedlemmer, som skal være faglig kompetente,
                  og som skal arbeide ut fra et faglig ståsted. De skal forholde seg til
                  fagutvalgene i Kulturrådet, som til nå på en måte har vært det faglige
                  tyngdepunktet. Jeg lurer på om statsråden kunne tenke seg å redegjøre for oss om
                  det nye rådet får andre og mer omfattende oppgaver når det gjelder faglige
                  vurderinger. Hva blir forholdet mellom de nye rådsmedlemmene og fagutvalgene? Det
                  tror jeg noen vil interessere seg meget for å få høre mer om. 

 Per definisjon er det egentlig Kulturrådet som har den avgjørende myndigheten, men
                  det er klart at veldig mange av de kunstfaglige vurderingene gjøres jo i
                  fagutvalgene. Slik vil det helt sikkert fortsatt være. 

Kulturrådet vil ha en sammensetning som gjenspeiler bredden av ulike kunst- og
                  kulturområder, dvs. at man ikke vil få mange personer fra hver enkelt sektor. Det
                  er kanskje også et mål i seg selv å finne folk som er sektorovergripende – som
                  ikke bare har kunnskap om og engasjement for én sektor. 

Det blir sagt i debatten at dette vil føre til at departementet får mer makt –
                  kanskje til og med til at jeg personlig får mer makt. Vel, jeg kunne jo nå, etter
                  dagens regler, ha oppnevnt et flertall av rådet, ni medlemmer – to av dem
                  riktignok etter innstilling fra KS – som skulle ha sittet i fire år. Isteden skal
                  vi nå oppnevne fem medlemmer som skal sitte i seks måneder, og fem medlemmer som
                  skal sitte i to og et halvt år. Det betyr at det er stortingsvalget og det neste
                  flertallet – den neste kulturministeren og den neste regjeringen – som ganske
                  raskt vil sette sitt preg på dette rådet. Hadde jeg vært opptatt av at jeg skulle
                  bestemme, hadde jeg beholdt dagens ordning. 

 Det var også et annet perspektiv, om hvem kulturlivet støttet, eller hva
                  kulturlivet mente i denne sammenheng. Her vil jeg anbefale statsråden å lese
                  høringen med Forfatterforeningen, der det pekes på en rekke av de temaene som
                  opposisjonen har tatt opp. Men det var ikke det jeg hadde tenkt å spørre
                  statsråden om. 

Jeg hadde tenkt å ta tak i noe han sa i sitt innlegg, at man ikke hadde funnet
                  noen annen løsning hvis man skulle ha kulturrådsmedlemmer som hadde kunst- og
                  kulturfaglig bakgrunn. Det kan da ikke være riktig forstått. Man kunne jo tenke
                  seg at man tok utgangspunkt i at man skulle ha kunst- og kulturfaglig bakgrunn, og
                  la slike kriterier til grunn. Fortsatt måtte da vel Stortinget eller andre
                  instanser enn nødvendigvis Regjeringen være i stand til å finne det. Mener
                  statsråden virkelig at det bare er departementet som er i stand til å finne den
                  type rådsmedlemmer? 

 Nei, det tror jeg ikke. Men vi har f.eks. vært inne på og drøftet om ulike
                  kultur-/kunstnerorganisasjoner burde utnevne. Problemet der er jo umiddelbart:
                  Hvem? Hvilke? Hvor mange? Jeg tror at en ganske raskt ville få uoverstigelige
                  konflikter mellom ulike kunstnerorganisasjoner dersom noen fikk oppnevningsrett,
                  mens andre ikke fikk det. 

Jeg har heller troen på den modellen vi nå har funnet, hvor en annethvert år får
                  en utskifting av halve Kulturrådet, og at en kan få en ganske bred debatt om hva
                  slags kvalifikasjoner som skal til for å sitte i Kulturrådet, og kanskje også en
                  større åpenhet rundt utnevningen til fagutvalg og begrunnelser, kanskje, for
                  Kulturrådets vurdering osv. – få en større åpenhet rundt aktiviteten der. 

Jeg tror i hvert fall at en finner forsvinnende få i kulturlivet som ønsker
                  opprettholdelse av den ordningen der de fire største partiene i Stortinget hver
                  for seg finner én person som er mer en kulturpolitiker enn en kunst- og
                  kulturfaglig person – ikke til forkleinelse for dem som har sittet der, alle og
                  enhver av de fire kunne sikkert vært kulturminister, men kunst- og kulturfaglig
                  skjønn er noe annet enn kulturpolitisk utøvelse. 

 Flere har ikke bedt om ordet til replikk. 

Flere har heller ikke bedt om ordet til sak nr. 29. 

(Votering, se side 3825) 





                    

 Under debatten har Olemic Thommessen satt fram tre forslag på vegne av
                  Fremskrittspartiet, Høyre, Kristelig Folkeparti og Venstre. 

Forslag nr. 1 lyder: 

«St.prp. nr. 65 (2008–2009) om oppnevning og sammensetning av Norsk kulturråd
                     sendes tilbake til Regjeringen.» 

Forslag nr. 2 lyder: 

«Funksjonstiden for det sittende kulturråd prolongeres til 31. desember 2009.»
                  

Forslag nr. 3 lyder: 

«Stortinget ber Regjeringen fremme sak om Norsk kulturråds oppgaver og
                     organisering, der rådets posisjon og statens makt i forhold til norsk kulturliv
                     sees i sammenheng.» 

Det voteres alternativt mellom disse forslagene og komiteens innstilling. 

 Komiteen hadde innstilt: 

Medlemmene og varamedlemmene av Norsk kulturråd oppnevnes av Kongen. 

Votering:

Ved alternativ votering mellom komiteens innstilling og forslagene fra
                  Fremskrittspartiet, Høyre, Kristelig Folkeparti og Venstre ble innstillingen
                  bifalt med 55 mot 48 stemmer.

(Voteringsutskrift kl. 01.46.34)


                    
                    

 Etter ønske fra familie- og kulturkomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til replikkordskifte på
                  inntil fem replikker med svar etter innlegg fra medlemmer av Regjeringen innenfor
                  den fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Vi skal behandle et representantforslag fra
                  stortingsrepresentantene Olemic Thommessen, Hans Olav Syversen og Trine Skei
                  Grande om at Stortinget får behandle en sak om Nasjonalmuseets framtidige
                  innretning, lokalisering m.v. 

Saken ble referert i Stortinget den 24. mars i år og blir behandlet i dag. Jeg
                  føler at jeg må si at dette ikke skyldes saksordførerens manglende vilje til å få
                  satt saken på dagsordenen. 

Som saksordfører for denne saken har jeg lært litt av hvert, men det skal jeg ikke
                  komme inn på her, annet enn å si at i denne saken greide ikke komiteen å samle seg
                  om noen ting. Jeg vil derfor kort redegjøre for hva opposisjonen mener, og så
                  antar jeg at regjeringspartiene vil si noe om sitt standpunkt. 

Forslagsstillerne peker helt korrekt på at Nasjonalmuseets framtidige innretning
                  og lokalisering burde vært forankret i Stortinget. Det burde dessuten vært gitt
                  mulighet for Stortinget til å debattere saken. Så har ikke skjedd. I revidert
                  budsjett gis det en redegjørelse om saken, men den gir langt fra alle svar på
                  spørsmålene rundt det å flytte samlingen til nye lokaler. 

Den offentlige debatten viser også at selv blant fagfolk og kunstnere er det stor
                  uenighet om hva som bør gjøres med Nasjonalmuseet, og engasjementet er enormt.
                  Mange hundre underskrifter er kommet for å bevare Nasjonalmuseet. Debatten pågår
                  på de fleste kultursider og nettsider. 

Nylig ble det også framlagt en undersøkelse som viser at det er fullt mulig å
                  gjøre det nåværende Nasjonalmuseet til et moderne museum. 

Statsråden tok dessverre ikke opposisjonens signal om å vente med å utlyse en
                  internasjonal arkitektkonkurranse for bygget på Vestbanen – dette til tross for at
                  de forrige arkitektkonkurransene han utlyste, ikke resulterte i noe som helst.
                  Hadde statsråden ventet til vi hadde fått diskutert denne saken i Stortinget,
                  hadde han kanskje unngått at Norge nå blir sett på med et litt useriøst blikk i
                  internasjonale arkitektmiljøer. Men her var det åpenbart viktigere å få en bauta
                  enn å ha nybygget forankret i Stortinget. Vi ønsker oss en skikkelig sak og en
                  debatt. Det får vi ikke i denne perioden, noe som vi dessverre synes er veldig
                  dumt. 

Noe særlig mer er det ikke å si i denne saken, og jeg tar med dette opp de
                  forslagene vi er med på. 

Per Rune Henriksen hadde her overtatt presidentplassen.
               

 Representanten Karin S. Woldseth har tatt opp de forslagene hun refererte til.
               

 Allerede i statsbudsjettet for 2008–2009 ble det orientert om planene for et
                  utbyggingsprosjekt på Vestbanen og at det så snart som mulig ville bli utlyst en
                  arkitektkonkurranse dersom departementets kvalitetssikring gav grunnlag for det.
                  Alle partiene unntatt Fremskrittspartiet gav sin tilslutning – ingen forbehold om
                  at Regjeringen ikke kunne gå videre med dette arbeidet. Dette ble mulig etter
                  avtalen mellom byrådet i Oslo og departementet om kjøp av Vestbanetomten – et
                  columbi egg for muligheten til å realisere tidligere stortingsvedtak om å
                  samlokalisere de visuelle kunstartene og for muligheten til å ta betydningsfulle
                  byutviklingsgrep i Oslo. 

Venstres representanter både i Stortinget og i kommunen har smykket seg med at de
                  har vært en vesentlig drivkraft for å realisere denne avtalen, som innebærer at
                  Munch-museet og Deichmanske bibliotek flytter til Bjørvika, og at staten kjøper
                  tilbake Vestbanetomten og gjør den tilgjengelig for et nytt nasjonalmuseum. 

Avtalen må forstås som en pakke der enkeltelementene henger sammen. Vestbanetomten
                  var for dyr for kommunen til å ha liggende, og kommunen trenger disse pengene for
                  bl.a. å realisere sine prosjekter i Bjørvika. 

På bakgrunn av de standpunkter Venstre viser nå, må jeg stille spørsmål om det er
                  slik at Venstre ønsker å annullere avtalen om kjøp av Vestbanen og dermed skape
                  usikkerhet om flytting og bygging av Munch-museet og Deichmanske bibliotek. Mener
                  Venstre på Stortinget det samme som Venstre i Oslo bystyre og havnestyret, som har
                  satt mye inn på å realisere nybyggene i Bjørvika? 

Jeg må stille spørsmål til Høyres representant Olemic Thommessen: Er han beredt
                  til å stoppe kjøp av Vestbanetomten og således kunne torpedere Høyre og
                  byrådslederens visjon om Bjørvika og fjordbyen? Er han beredt til å sende planer
                  om et framtidig nasjonalmuseum på ny ørkenvandring? Det må påregnes flere års
                  behandlingstid for en oppheving av et fredningsvedtak på Vestbanen. 

Det er for øvrig også andre sider ved Høyres fredningsforslag. Jeg forstår at
                  Høyre mener at den fredede stasjonsbygningen ikke kan kombineres med et
                  signalbygg, som Nasjonalmuseet bør være. Da er det et tankekors at da Høyre
                  fanatisk arbeidet for Operaen til Vestbanen, ble den innvendingen aldri reist. Den
                  fredede bygningen skulle derimot gi et spennende operabygg, mente Høyre da. Hva
                  har skjedd? Eller har Høyre en skjult dagsorden når det gjelder dette forslaget
                  som fremmes? Kan Høyres representant i så måte redegjøre for den? 

Dette er nesten en uvirkelig sak. Vi behandler et Dokument nr. 8-forslag, der det
                  bes om en redegjørelse for Nasjonalmuseets framtidige innretning og lokalisering,
                  og at denne redegjørelsen må komme senest i forbindelse med revidert
                  nasjonalbudsjett. Så imøtekommes forslaget – det er i revidert nasjonalbudsjett
                  gitt en bred redegjørelse. Da kommer opposisjonen med nye forslag som bare kan ha
                  til hensikt å legge hindringer i veien for en framdrift av et nybygg for
                  Nasjonalmuseet – et nybygg som alle har ønsket, med unntak av Fremskrittspartiet,
                  som hele tiden har hatt et konsekvent standpunkt om ikke å bruke penger på noe
                  nybygg. 

Jeg synes det er trist at opposisjonen for øvrig løper fra noe som vi har vært
                  sammen om hele veien, og hvor prinsippet om samling av de visuelle kunstartene til
                  overmål ble fremmet av en Bondevik-regjering. 

Flertallet foreslår at forslaget vedlegges protokollen. 

 Etableringen av det nye nasjonalmuseet har vært en ganske tornefull sak – det være
                  seg under skiftende direktører med personalproblemer og den byggesaken vi nå står
                  oppe i. 

Det er en viktig og sentral oppgave å få museet så å si ut av grøfta og få en
                  fremdrift og en konstruktiv prosess rundt det nye bygget på Vestbanen. Jeg kan
                  forsikre representanten Hildeng om at Høyre ikke har til hensikt å stoppe eller
                  torpedere det prosjektet. 

Når det gjelder spørsmålet om Høyres holdning den gangen Operaen var der, kan jeg
                  også orientere representanten Hildeng om at det også den gangen var en omdiskutert
                  sak hvorvidt man burde se på fredningsbestemmelsene for Operaen. Undertegnede,
                  f.eks., var en offentlig debattant som mente at Operaen burde legges til Bjørvika,
                  nettopp fordi det ville gi en bedre ramme for bygningen, noe jeg nå synes vi ser
                  med stort ettertrykk i forhold til den suksess som operabygningen er. Måtte vi
                  greie det samme for et nasjonalmuseum på Vestbanetomten! 

Når vi har tatt opp spørsmålet om fredning, er vi vel vitende om at dette er i
                  seneste laget fordi arkitektkonkurransen har kommet langt. Jeg mener at det er
                  riktig å opprettholde vårt forslag om fredning, også fordi dette kan bli tema i
                  forhold til deler av bygningsmassen, for å greie å få til en god tilpasning. Jeg
                  minner om at da Oslo kommune arbeidet med Deichman-prosjektet på tomten, var
                  fredningsbestemmelsene en ganske kompliserende side ved det arbeidet. 

Vi mener altså at det er viktig at vi nå får kjørt prosessen videre, og vi mener
                  selvsagt ikke at det skal være noen revers i forhold til byrådets avtale med
                  staten og til det å bygge et stort, samlet nasjonalmuseum på Vestbanetomten. 

Jeg tror også det er fullt mulig, og det finnes eksempler – ikke mange riktignok,
                  men det finnes eksempler – på at man kan kombinere gammel og ny bygningsmasse. Et
                  annet spørsmål er om man bør ha det med som en premiss når man setter i gang et
                  slikt prosjekt. Jeg ville nok ment at det hadde vært en styrke dersom man kunne se
                  den gamle bygningsmassen som en mulighet mer enn som en premiss. Slik den ligger
                  nå, har det vært en del av arkitektkonkurransen, og der ligger det antakelig en
                  del juridiske føringer som man bindes opp til og må forholde seg til fremover. Det
                  mener jeg åpenbart betyr begrensninger i forhold til hva man kan få til. Slik sett
                  må det jo være befriende for Munch-museet og Deichmanske bibliotek, som nå kan ha
                  en arkitektkonkurranse der man i fri utfoldelse kan skape gode signalbygg. 

Vi skal huske på at vi i denne sammenhengen faktisk skal lage det fremtidige hjem
                  for nasjonens historie innenfor kunst og design. Hvilke bygg skulle mer kreve
                  nettopp det armslaget som en godt beliggende tomt uten altfor mange føringer burde
                  representere? 

Så har det vært hevdet at et slikt forslag vil undergrave fredningsinstituttet. 

Det mener jeg ikke. Fredning kan ikke være slik en hellig ku at man skal være
                  avskåret fra å kunne debattere det ved noen anledning. Det å bygge et
                  nasjonalmuseum for kunst er en helt enestående oppgave. Det er ikke noe
                  tilbakevendende tema. Det er ikke slik at vi får dette problemet for alle
                  nasjonalmuseene for kunst som vi skal bygge rundt i landet. Avfredning er en
                  komplisert sak i forhold til dagens lovverk. Om det tar så lang tid som
                  representanten Hildeng antyder, vet ikke jeg, men man må i alle fall opp på et
                  meget høyt nivå, og det er ingen lett sak å få det til. Det synes jeg er greit.
                  Det er der det også hører hjemme. Høyre går ikke på noen måte inn for å undergrave
                  fredningsinstituttet som sådant. Hadde dette vært ethvert annet bygg, et
                  kontorbygg, et hotell e.l., hadde det selvsagt overhodet ikke kommet på tale å
                  komme med et slikt forslag. Vi ønsker i alle fall det beste for et godt
                  nasjonalmuseum, som kan fremstå med gode kvaliteter innholdsmessig og
                  arkitektonisk. Vi ønsker ikke å bidra til forsinkelse av dette, men opprettholder
                  allikevel vårt forslag om fredningsbestemmelsene, som jeg tar opp her nå. 

 Representanten Olemic Thommessen har tatt opp det forslag han refererte til. 

 Det begynner å bli seint, men eg vil kome med ein kort merknad frå Kristeleg
                  Folkeparti på tampen her. 

Etter press frå opposisjonspartia har Regjeringa gitt ein omtale av nytt
                  nasjonalmuseum i revidert nasjonalbudsjett. Slik sett er forslaget, slik det er
                  formulert i representantforslaget, delvis imøtekome. Men framleis står det att ei
                  rekkje uavklarte spørsmål, og ekspertise møter motekspertise når det gjeld både
                  kostnader og tekniske moglegheiter. Vi finn det derfor nødvendig å be om ei ny sak
                  om framtida til Nasjonalmuseet. 

Den nye bygningen for Nasjonalmuseet er ei stor satsing. Eg er sikker på at så nær
                  som alle parti ønskjer at dette skal bli ein suksess. Det fortener både dei
                  tilsette og alle som skal ha glede av dette bygget i mange år framover. 

Det er mogleg statsråden har hatt behov for å vise handlekraft i denne saka, men
                  her gjekk det nok litt over stokk og stein. Eg vil trekkje parallellen til då vi
                  behandla operasaka. Ho vart behandla grundig, og Stortinget drøfta saka i si fulle
                  breidd før arkitektkonkurransen blei utlyst. Vi hadde fleire rundar i Stortinget
                  om dette, og nettopp derfor blei ho så godt forankra, sjølv om ein har mindre
                  kommentarar – ei setning her eller ei setning der, med lita skrift i eit tjukt
                  statsbudsjett, med liten omtale. Etter kvart som ein har fått belyst saka meir og
                  har fått fram meir informasjon, har det også blitt klart at Stortinget burde ha
                  hatt denne saka i ei større breidd. Så kan ein sjølvsagt diskutere om ein burde ha
                  formulert tydelegare krav her. Burde ein ha gjort det slik? Og har ein stilt dei
                  riktige spørsmåla på riktig tidspunkt? Men i alle fall har ein fått fram at her er
                  det behov for meir informasjon, her er det behov for fleire utgreiingar, og vi
                  burde ha hatt saka i si fulle breidd. Då synest eg at vi kan gå tilbake og sjå på
                  nettopp korleis operasaka blei handtert, kor godt ho er blitt forankra, og kor
                  godt resultat vi har fått. Vi står saman om det resultatet – i alle fall dei
                  fleste av oss. Slik kunne vi ønskje at også saka om Nasjonalmuseet blei behandla.
               

 Før vi begynte med dette som kalles flertallsregjeringer, var det en tradisjon i
                  denne salen at store nasjonale løft, viktige begivenheter, var noe man faktisk
                  gjorde samla. Nå lærte jeg her om dagen at arroganse er et uparlamentarisk ord,
                  også når det framstår som ideologi, så jeg skal ikke nevne det. Men her er det en
                  redsel for en debatt, som jeg ikke skjønner. Det virker som om man er redd for å
                  tape den, hvis den skulle komme opp. 

Jeg må be representanten Hildeng dokumentere sine utsagn, for de var ganske feil
                  og må tilbakevises her, helt klart. Venstre vedtok i 1995 at man ønsket å flytte
                  Munch-museet ned til Bjørvika. Det har vi kjempet for siden. Vi vedtok også at
                  Deichmanske skal ligge på Vestbanen. De uklare ansvarsforholdene knyttet til
                  tomta, bl.a. at Oslo kommune ikke eier hele tomta – det virket her i Hildengs
                  innlegg som om de gjør det, men staten eier faktisk en stor del av tomta – gjorde
                  det vanskelig å bygge Deichmanske der, og man valgte å flytte det. Da de to
                  flyttingene ble gjort, er det ikke – meg bekjent – noen avtale med Oslo kommune om
                  at det skal bygges et nytt nasjonalmuseum på Vestbanen. Hvis det eksisterer en
                  slik avtale, er det meget interessant, for den avtalen har i så fall ikke
                  flertallet i Oslo bystyre, for bystyret er ikke bedt om råd. Jeg vet at
                  bydelsutvalget for Frogner, som dette kommer inn under, har vært veldig kritisk
                  til f.eks. den store kontorandelen. Andre reguleringsmyndigheter har også vært
                  kritiske til den store kontorandelen. Dette ser mer ut som om det skal bli et nytt
                  utenriksdepartement, med et museum hengt på. Det er reist usikkerhet knyttet til
                  hvor stort UD skal være, og hvor mye de skal ha av plassen. Det er også reist
                  usikkerhet om alle analyser og kalkyler når det gjelder dette. 

Hvis vi skal se på behovet, er behovet på dette området at vi trenger et nytt
                  samtidskunstmuseum. Det er det store behovet. Det er det behovet som må løses. Det
                  er det som burde ha vært gjort fort. Et samlet storting ønsker å samle alle de
                  nasjonale museene på dette feltet. Da er spørsmålet hvorvidt det betyr at alt skal
                  samles i ett bygg. Det prinsippet har vi allerede gått bort fra, for vi har bygd
                  et arkitekturmuseum, et aldeles flott arkitekturmuseum, som fortsatt er en del av
                  Nasjonalmuseet, sjøl om de holder til i et eget bygg. Det er ingen grunn til å si
                  at det samlevedtaket også var et samlevedtak om lokalisering – nødvendigvis. 

Jeg mener at det er ganske utrolig å si at man imøtekommer forslaget gjennom
                  revidert. Vi ber spesifikt om en sak. Det får vi ikke. Vi får en redegjørelse for
                  finanskomiteen. Hvis man mente det var riktig å komme med en sak, kunne vi vedtatt
                  det i mars, men i stedet velger man å trenere hele saken fordi man ønsker å komme
                  unna med en lettest mulig redegjørelse. 

Så til slutt: Jeg har merket meg at SV ikke tegner seg på talerlisten. Jeg vet at
                  Oslo SV deler Venstres syn på hva som burde gjøres. Få dager før Regjeringa la
                  fram sitt syn, gjorde Oslo SV akkurat det samme vedtaket til lokalisering som
                  Venstre har. Men det er vel lettest å komme seg unna denne debatten med ikke å stå
                  for det man gjør. Jeg hadde ønsket å ha Oslo SV med på laget, for å bry oss om
                  denne saken også. 

Det man nå gjør, er at man ikke bryr seg om Stortinget – man ønsker ikke en
                  behandling i Stortinget. Man bryr seg ikke om byen – man ønsker ikke å ta med byen
                  på råd. Man bryr seg ikke om dem som jobber i systemet – veldig mange ønsker å ta
                  vare på det historiske Nasjonalgalleriet. Man bryr seg heller ikke om den
                  offentlige debatten. Dette er kort sagt noe man ikke ønsker å diskutere – man
                  ønsker ikke å høre på andre, man bare turer fram. Jeg mener at dette er trist for
                  byen. Det er trist for kunsten, og det er trist for den offentlige debatten. 

 Det har vært bred enighet om at Nasjonalmuseet er viktig, og at det er en
                  institusjon som er grunnsteinen i god bevaring og formidling av visuell kunst i
                  Norge. Konstruksjonen Nasjonalmuseet – sammenslåingen av en rekke institusjoner –
                  var det tidligere regjeringer som stod for. Dette arvet vi, men vi har fulgt opp
                  arbeidet fra disse regjeringene, selv om det virker som om enkelte nå flyr fra
                  sine gamle standpunkter. 

Det har også vært tverrpolitisk enighet om at Nasjonalmuseet skal få gode og
                  hensiktsmessige bygningsforhold. I mange år har det vært klart at Nasjonalmuseets
                  forhold ikke møter museets behov. Det er rett og slett kunnskapsmangel å si at det
                  er Samtidskunstmuseet som sliter mest. Det museet som sliter aller mest, er
                  Nasjonalgalleriet med samlinger av kunst til flere milliarder kroner, som ikke
                  holder fuktighet ute, som ikke har tilgjengelighet for funksjonshemmede, som ikke
                  har muligheter for å ta imot skoleklasser, og som har forhold som ikke er disse
                  samlingene verdig. Hvis det er den type kunnskap man baserer sitt standpunkt på,
                  er det ikke rart at man kommer ut å kjøre. 

Utredningsarbeidet har vært basert på flere forutsetninger: For det første å få
                  gode bygningsmessige forhold for sikring og bevaring av museets samlinger, og for
                  det andre å legge til rette for museets forskningsaktivitet og et variert
                  formidlingsarbeid. Bygningene skal legge til rette for dette, også slik at
                  publikum får best mulig nytte av dem. 

Stortinget har gjennom hele prosessen vært holdt løpende orientert om utviklingen.
                  Vi har fulgt de samme prosedyrene som i alle andre bygningssaker, bortsett fra én
                  eneste, Operaen, hvor det ble valgt et annet løp. Operaen var en ekstraordinær
                  sak. Det har aldri, før i dag, framkommet fra Stortinget at denne saken skulle
                  behandles annerledes enn andre bygningssaker. 

Utredningsprosessen har fulgt det kvalitetssikringssystemet som gjelder for
                  statlige investeringsprosjekter. I prosjektet er det gjort en systematisk analyse
                  av sterke og svake sider ved de alternativene som skal vurderes. Konklusjonene i
                  utredningsarbeidet og hos den eksterne kvalitetssikreren er helt grunnleggende og
                  kategorisk på at alternativet på Vestbanen både tilfredsstiller bedre museets egne
                  behov og i tillegg sannsynligvis er ca. 1 milliard kr rimeligere. Så sier man her
                  at man har en usikkerhetsmargin på 45 pst. Ja, det er riktig. Det betyr at det kan
                  være bare 550 mill. kr i fordel, men det kan også bety at det er 1,5 milliard kr i
                  fordel, fordi usikkerhetsmarginen går begge veier. Men det viktigste er hva som er
                  best for museet. 

Tullinløkka ble utredet av flere tidligere regjeringer. Alle arkitektkonkurranser
                  ble lagt i en skuff. Det er på tide at vi får et prosjekt som kan realiseres. 

Jeg er glad for at mange er opptatt av Nasjonalmuseet, og at vi får et nytt
                  museum. Dette er måten å gjøre det på. Samtidig er det viktig at Nasjonalgalleriet
                  og bygningen der brukes på en god måte. Men det vil være fundamentalt feil av oss
                  sju–åtte år før tiden å konkludere med hva den bygningen skal brukes til. Nettopp
                  der må byen inviteres til diskusjon. Nettopp der må ulike forslag få komme på
                  bordet, og nettopp der må mange få lov til å si sin mening, slik at dette blir
                  både til byens og kulturlivets beste. 

Jeg er glad for at Høyre viser ansvar i denne saken – dog med unntak av Vestbanens
                  bygninger, som vi er uenige om – men at de faktisk står på det som byrådet også
                  har stått på, nemlig at staten skal kjøpe tilbake tomten. Dette er jo en avtale på
                  170 mill. kr. 

Dette er ikke noe man kan svinge kappen med etter vinden, slik som Venstre gjør.
                  Skal vi kjøpe tomten, eller skal vi ikke? Det må Venstre si noe om. Hele planen
                  til Venstre om å legge Munch-museet og Deichmanske til Bjørvika baserer seg jo på
                  at staten kjøper tilbake tomten. Men i stedet for å svare på det spørsmålet
                  forlater Trine Skei Grande både salen og debatten, og det er vel kanskje
                  symptomatisk for hvordan man behandler en slik sak. 

Vi leker jo ikke tomtepolitikk i Oslo, og vi leker ikke nasjonalmuseumsutbygging.
                  Dette er store saker. Hadde Erling Lae og byrådet vært i nærheten av Venstres
                  tilnærming til denne saken, hadde dette vært umulig å gjennomføre. Heldigvis
                  utviser byrådet et helt annet ansvar. Jeg husker jo da vi hadde pressekonferanse
                  hvor vi presenterte dette i fjor sommer. Ola Elvestuen løp rundt som en guttunge
                  og skulle ta æren for det Erling Lae og jeg var kommet fram til. Han mente at det
                  var hans idé – Deichmanske og Munch-museet til Bjørvika og Nasjonalmuseet til
                  Vestbanen. Vi har jo sitater på hvor viktig dette var, og hvor riktig dette var.
                  Nå har Venstre opplevd litt motstand, og da svinger kappen med vinden. Venstre må
                  ikke forveksle det å holde fast på et standpunkt over noen uker og måneder med å
                  være arrogant. 

 Det blir replikkordskifte. 

 Hvis det er en så svær sak som statsråden nå sa fra talerstolen, burde den vel
                  nettopp vært debattert i Stortinget. 

Men det var ikke det jeg skulle spørre om. Det er blant svært mange og blant
                  tungvektere innen kulturlivet i Norge stor motstand mot at Nasjonalgalleriet skal
                  flyttes. Det er debattinnlegg, det er underskriftskampanjer osv. Er statsråden
                  villig til også å lytte til hva motstanderne av flytting av Nasjonalgalleriet har
                  å si, og kan dette påvirke planene? 

 Jeg er kjent med kampanjen «Bevar Nasjonalgalleriet» og det engasjementet som er
                  for at denne historiske bygningen skal brukes til gode kulturformål. Det støtter
                  jeg fullt ut, men å se for seg at vi skal bygge et svært nasjonalmuseum på
                  Vestbanen som skal romme samtidskunst og så fullt ut oppgradere Nasjonalgalleriet
                  til den historiske kunstsamlingen, det blir to byggeprosjekter istedenfor ett.
                  Hvis det er det Fremskrittspartiet fisker etter her, så får de ikke det hos meg.
                  Jeg tror kanskje heller ikke Fremskrittspartiet mener det. 

Jeg mener at vi skal bygge ett stort nasjonalmuseum, så kan vi godt fortsatt bruke
                  Nasjonalgalleriet til kunstvisning sammen med andre formål og få en oppgradering
                  av Nasjonalgalleriet tilpasset de formålene. Men vi trenger ett nasjonalmuseum, og
                  det er det viktig at vi får på Vestbanen. Det er realiserbart og da risikerer vi
                  ikke, som i de to tidligere prosjektene, at arkitektkonkurransene blir lagt i en
                  skuff. 

 Jeg skal bare betrygge statsråden med at jeg ikke har tenkt å forlate ham, og han
                  trenger ikke å bli engstelig for det, sjøl om noen bærer papirer rundt hjørnet. 

Men jeg har lyst til å spørre om et veldig viktig poeng her. Det ene er at jeg
                  gjerne skulle ha visst om statsråden kunne dokumentere at Venstre har støttet
                  denne flyttingen gjennom uttalelser. Jeg var meget spesifikk på – og Ola Elvestuen
                  var meget spesifikk på – at statens rotunde hadde vi ikke noen mening om før vi
                  fikk en sak i salen. Det trodde vi faktisk at vi skulle få på den tiden, men det
                  viste seg å være for naivt av oss. Men jeg er for at staten kjøper tilbake tomten,
                  fordi vi er for å bygge et samtidskunstmuseum der. 

Men foreligger det noen andre avtaler? Foreligger det en blankofullmaktavtale
                  mellom byråden og staten om at staten kan få lov til å bygge hva man vil, at man
                  kan få regulere hva man vil? Foreligger det en avtale om hvor stort
                  Utenriksdepartementet skal være? Foreligger det en avtale om hvor stort museet
                  skal være? Jeg vil gjerne ha klarlagt hva den avtalen egentlig inneholder. 

 Jeg må bare si at representanten Skei Grandes manglende kunnskap i denne saken er
                  helt forbløffende. UDs tomt er ikke involvert i dette i det hele tatt, det er en
                  annen del av dette tomtearealet. Så det er ikke et forhold mellom byrådet og
                  staten når det gjelder hva den tomten som UD eventuelt ønsker å bygge på, skal
                  brukes til. Deichmanske-tomten er mer enn stor nok til Deichmanske. Når Skei
                  Grande står på talerstolen her og sier at det var for trangt å bygge Deichmanske
                  på den tomten, er det rett og slett feil. Så selv det stemmer jo ikke. Hvis det
                  igjen er denne typen kunnskapsnivå man baserer sitt standpunkt på, er det altså
                  ikke rart at det går helt galt. 

Det er vel og bra å bygge et eget samtidskunstmuseum på Vestbanen, og så beholde
                  Nasjonalgalleriet og Kunstindustrimuseet, men hvorfor pinte og plaget Venstre alle
                  disse institusjonene til å slå seg sammen? De har jobbet i sju år for å få dette
                  til å bli en enhet, og når man endelig skal komme inn i et felles hus, få hele
                  synergien ut av det, få felles faglighet, få felles samlinger, få felles
                  forvaltning, så sier man: Nei, det gjør vi ikke likevel! 

 Jeg vil gjerne gjenta spørsmålet mitt, og så vil jeg gjerne påpeke at statsråden
                  feilsiterte meg. Jeg sa ikke at Deichmanske-tomten var for trang. Jeg sa at
                  Deichmanske-tomten hadde en så avansert eierstruktur at det var vanskelig å få til
                  en avtale med staten, og det var det det strandet på. Det vet jeg, for jeg satt
                  med disse forhandlingene, det var jeg som var byråd i Oslo på det tidspunktet. Da
                  kan man kanskje tone ned det manglende kunnskapsnivået. 

Jeg vil også påpeke at det er ingenting ved en organisatorisk sammenslåing som
                  betyr at alt skal være i samme hus. Det er utrolig smålig å tenke at man skal gå
                  på 

museet

 når man skal gå på et museum. 

Men jeg vil gjerne gjenta spørsmålet mitt, det jeg virkelig spurte om: Foreligger
                  det noen annen avtale mellom byrådet og Regjeringen enn en tomtekjøpavtale?
                  Foreligger det en avtale om hva denne tomten skal inneholde? Foreligger det en
                  blankofullmakt på at byen kommer til å gå for et museum her uansett? 

 Det er jo for galt å bruke Stortingets talerstol til rent elementær opplysning.
                  Det var ikke noe komplisert eierforhold med Deichmanske-tomten. Den var eid av
                  Oslo kommune. Det er den vi kjøper tilbake for 170 mill. kr. Den var eid i sin
                  helhet av Oslo kommune, det fantes ikke komplisert i det hele tatt. 

Når det gjelder hva den skal brukes til, så er den jo regulert til kulturformål.
                  Det er derfor Oslo kommune sitter med den tomten og ikke kan bruke den til andre
                  ting. Den er regulert til bestemte formål. Hadde Oslo kommune kunnet bruke denne
                  helt fritt, hadde situasjonen kanskje vært litt annerledes, da hadde det ikke vært
                  så prekært for Oslo kommune å få solgt den til noen som kunne bruke den til de
                  kulturformålene som tomten var regulert for. 

La meg midt oppe i dette si, siden dette antakelig er siste innlegg i en
                  kulturdebatt i denne perioden – nei, det kommer et innlegg til fra Olemic
                  Thommessen, da får jeg anledning til å si det senere. Kjære meg, jeg er så glad
                  for at Erling Lae, Olemic Thommessen og regjeringspartiene i slike store saker
                  faktisk står sammen, og jeg oppfatter Venstres rolle i dette som meget, meget
                  spesiell. 

 Flere har ikke bedt om ordet til replikk. 

De talere som heretter får ordet, har en taletid på inntil 3 minutter. 

 Bare et par kommentarer avslutningsvis fra min side. 

Jeg synes nok at statsråden bør ha forståelse for at det grepet som ble gjort,
                  altså flyttingen fra Tullinløkka til Vestbanen, er et såpass stort grep at
                  Stortinget nok kunne hatt behov for en gjennomgang av konsekvensene, og at vi
                  kunne hatt en bedre politisk forankring av de følgene som dette fikk. Den debatten
                  vi har nå, og den debatten som er utenfor huset, bærer preg av at denne saken ikke
                  er godt nok politisk forankret, og det er en risikosport for denne typen bygg. Det
                  vet vi mye om fra tilsvarende byggs historie. 

En av de store endringene som er der, er at Nasjonalgalleriets nåværende bygning
                  blir liggende igjen, så å si. Det var jo en integrert del av det prosjektet vi
                  hadde på Tullinløkka. Så flytter man til Vestbanen, og dermed blir den gamle
                  bygningsmassen «hengende i lufta». 

Jeg er nok uenig med statsråden i at den bygningen på en måte fortjener at det
                  blir lagt ut til åpen diskusjon hva den skal brukes til fremover. Vi vet også at
                  det er en bygning som krever betydelig oppussing og tilrettelegging for at den
                  skal kunne brukes til f.eks. kunstformål fremover. 

Det gleder meg å høre at prosjektet på Vestbanen blir såpass mye billigere.
                  Kanskje kunne man her legge Nasjonalgalleriet inn i Nasjonalmuseets prosjekt og
                  faktisk finne midler til å foreta den oppussingen. Slik Høyre ser det, er dette en
                  interessant bygning med en lang historie når det gjelder kunstpresentasjon. De
                  klassiske kunstsamlingene, synes jeg i alle fall, lider noe av ofte å være henvist
                  til en del av de faste samlingene, som er bygget opp på gitte premisser. Kanskje
                  kunne vi i Nasjonalgalleriet få en helt unik løsning med vekslende utstillinger
                  innenfor det klassiske området. Dette synes jeg er et tema man bør arbeide videre
                  med, og søke å komme frem til en løsning der vi faktisk får et styrket
                  nasjonalmuseum: gjennomføre de planene som er tenkt når det gjelder innhold, volum
                  og anlegging på Vestbanen, men faktisk også utvide prosjektet med
                  Nasjonalgalleriets gamle bygning. Høyre ville i alle fall være beredt til å gå inn
                  i en kreativ prosess rundt de ekstra ressurser dette ville føre med seg. 

Ved å gjøre et slikt grep trenger ikke restaureringsarbeidet på Nasjonalgalleriets
                  gamle bygg å gjennomføres som om det skulle være det permanente museum. Antakelig
                  vil prisen bli lavere da enn den ville være dersom man skulle gi seg til å bygge
                  nytt i den sammenheng. 

 Jeg er enig i mye av det som representanten Olemic Thommessen sa nå. Jeg tror
                  faktisk det hadde vært mulig å lage noen breie, politiske kompromisser knyttet til
                  dette området hvis man hadde vært villig til å høre, hvis man hadde vært villig
                  til å drøfte, hvis man hadde vært villig til å vurdere noe som helst av en idé som
                  andre har hatt, eller et lokalt engasjement knyttet til et hus som betyr mye for
                  mange. Jeg tror faktisk det hadde vært mulig. Men man føler at man ikke engang har
                  kommet til orde fordi man har bestemt seg. Ja, statsråden har faktisk bestemt seg
                  på tross av lokalpartivedtak på dette området. Det er en opptreden som ikke fører
                  til kompromisser i så store viktige saker, som jeg syns man skal tilstrebe, men
                  det er en politisk arbeidsmåte vi tydeligvis er uenige om. 

Så må jeg bare minne om at reguleringsmyndighet ligger til kommunen. Hvis kommunen
                  ønsker å omregulere en tomt, så omregulerer kommunen tomten. Det er det jeg syns
                  henger i luften etter i dag – om det ligger noen type avtale mellom byrådet og
                  staten som sikrer en type regulering, eller er det bare en kjøpskontrakt? I så
                  fall er det veldig stor åpenhet om hva som kan skje med det området. 

Jeg må også minne om at Oslo ikke er preget av det samme som staten er preget av
                  for tida. Man har ikke et flertallsbyråd. Man har et byråd som må gå til bystyret
                  og skape flertall. Flertall skaper man gjennom dialog – en ganske morsom og
                  spennende prosess i et demokrati – og det kommer nok til å skje i Oslo kommune
                  også. Sjøl om man har kjøpt en tomt, og sjøl om den er regulert for et
                  kulturformål, er det klart at byen kommer til å ha en mening om hvordan dette
                  bygget skal være, hvordan det skal framtre, og hvordan balansen skal være på
                  tomten. Det er ennå mange x-er i dette systemet, og de kunne man kanskje ha
                  utradert med en skikkelig stortingsbehandling og en skikkelig dialog mellom
                  partiene om hva som er viktig. 

Når man reiser til museum rundt omkring i Europa, ser man at det ikke bare er de
                  nye byggene som klarer å takle utfordringene. Man ser fantastiske gamle bygg tatt
                  i bruk, og de framtrer som fantastiske, moderne gallerier. Man ser også gamle
                  bygg, som f.eks. Tate Modern i London, som er et av de flotteste museene, etter
                  min mening, som er bygd i en gammel kraftstasjon. Det er ingenting som tilsier at
                  alt må flyttes til et nytt bygg, og det er ingenting som tilsier at mange av de
                  gamle byggene – mye eldre enn Nasjonalgalleriet – ikke kan fungere som fantastiske
                  scener for utstillinger rundt omkring i Europa. Jeg skjønner ikke hvorfor man ikke
                  skulle ta med det i beregningen, når man skal gjøre en så stor rokade som man her
                  gjør. 

 Jeg skjønner mindre og mindre av dette, for nå snakkes det om et gammelt
                  fabrikklokale. Skal vi bygge et annet sted? Er det det Venstre nå foreslår? Er det
                  et annet lokale man har i tankene, er det å finne en annen gammel fabrikkbygning
                  hvor dette museet skal legges, eller er man nå bare ute med strøtanker om hvordan
                  dette skal gjøres? Et nasjonalmuseum bygges ikke av strøtanker. Det bygges av
                  vedtak, av bevilgninger, av arkitektkonkurranser, av avtaler og av forutsigbarhet. 

Nå klarte altså Skei Grande å komme opp her og nok en gang si feil. Det er ikke
                  sånn at Oslo kommune fritt kan omregulere den tomten de har kjøpt av staten, til
                  Deichmanske, for den ble kjøpt under forutsetning av at den skulle brukes til
                  kulturformål. Det var også grunnlaget for prissettingen av tomten den gangen Oslo
                  kommune kjøpte den av staten. Det var det som var grunnlaget også da. Så det var
                  ikke bare for Oslo kommune å omregulere den. 

Representanten har jo ikke greie på saken, og det må være et minstekrav når man
                  tar en helt annen linje enn det Stortinget for øvrig går for, og skifter mening.
                  Det er helt greit å skifte mening, men å basere det på kunnskap er altså ikke
                  dumt: at Deichmanske var for liten – feil, at UD har noe med Oslo-tomten å gjøre –
                  feil, at Deichmanske hadde et komplisert eierforhold – feil, at man fritt kunne
                  omregulere i forhold til kulturformål – feil, at det er Samtidskunstmuseet som har
                  størst behov for nybygg – feil. Fem feil i løpet av en halvtimes debatt er jammen
                  meg ganske godt gjort! Det tror jeg er ny stortingsrekord, og det passer jo bra at
                  det kommer den siste uken. 

Dette er den største byggesaken på kulturområdet siden Operaen. Da kan man ikke
                  bare snu kappen etter vinden selv om noen hundre demonstranter ringer og sender
                  e-post til Trine Skei Grande eller oss andre. Da må man være litt rakrygget. Man
                  må vise litt forutsigbarhet. Jeg må bare spørre Skei Grande: Hvorfor var det så om
                  å gjøre for forrige regjering å smelte disse ulike institusjonene, Museet for
                  samtidskunst, Nasjonalgalleriet, Kunstindustrimuseet, Ariktekturmuseet og
                  Riksutstillingene, sammen i én sammenslutning, som det i hvert fall var store
                  protester mot, hvis man ikke skal få ut av det synergien i felles verksted, felles
                  publikumslokaler, felles tilrettelegging for funksjonshemmede, felles
                  restaureringsarbeider, felles infrastruktur osv.? Det er jo nå vi virkelig kan få
                  det positive ut av den sammenslåingen, ikke bare det trøblete, som stort sett har
                  vært dominerende så langt. 

Det ville være veldig fint om Skei Grande kunne si hvorfor det var viktig å legge
                  denne byrden på alle de ansatte i Nasjonalmuseet i så mange år, når det som skulle
                  være lyset i tunellen, nemlig et flott felles bygg, som ledelsen ønsket seg, som
                  de ansatte ønsket seg, nå skal skyves ut i det blå. Det synes jeg er å holde folk
                  for narr rett og slett. 

 Trine Skei Grande har hatt ordet to ganger og får ordet til en kort merknad,
                  begrenset til 1 minutt. 

 Hvis statsråden slutter å fortelle usannheter om meg, skal jeg slutte å fortelle
                  hele sannheten om ham. 

Poenget her er at vi, som statsråden, har støttet den sammenslåinga. Men den
                  sammenslåinga forutsetter ikke at alt skal i ett lokale. Den sammenslåinga fører
                  faktisk til at vi har bygd et eget arkitekturmuseum, så alt kommer aldri til å
                  være i samme lokale. Arkitekturmuseet fungerer helt perfekt. 

Men det man ikke er villig til å diskutere, er at de gamle byggene også har en
                  verdi, de gamle byggene var faktisk en del av løsningen tidligere. Det setter man
                  bare en strek over og lar være å bry seg noe om. Så her ser vi statsråden sånn som
                  statsråden egentlig er, og sånn som statsråden ønsker å opptre. Men med sine siste
                  innlegg nå er det klart at han gjør dette til en valgkampsak. Han gjør det til en
                  valgkampsak hvorvidt man skal ture fram på dette viset eller om man faktisk skal
                  ta byen, kunstnere og ansatte som ikke har den samme meninga som statsråden, med
                  på løpet. Det tror jeg nok godt vi skal klare å gå inn i en valgkamp med. Jeg er i
                  hvert fall veldig komfortabel med det. 

 Olemic Thommessen har hatt ordet to ganger og får ordet til en kort merknad,
                  begrenset til 1 minutt. 

 Jeg vil gjerne komme tilbake til stillingtagen til den gamle bygningsmassen på
                  Nasjonalgalleriet. Jeg fikk ikke noe svar på det. Når statsråden nå skal ha ordet,
                  ber jeg om et synspunkt på om statsråden faktisk vil ta noen initiativ for å
                  innarbeide det nåværende Nasjonalgalleriet i det nye nasjonalmuseet, om han kan
                  tenke seg å gå videre med et arbeid for å se hvordan det kan gjøres, og hvordan
                  man kan ivareta den gamle bygningsmassen også til utstillingsformål, eller om det
                  virkelig er slik at han har tenkt å levne den gamle bygningsmassen – jeg hadde nær
                  sagt på lykke og fromme – en slags åpen diskusjon om hva man skal finne på å ha
                  der. Jeg har hørt mange gode forslag, alt fra juridisk lesesal til mer frivole
                  forslag. Men i alle fall: Jeg vil gjerne ha statsrådens svar på disse
                  problemstillingene. 

 La meg først få innrømme at jeg tok feil. Jeg trodde at fem feil i løpet av en
                  halv times debatt var den rekorden som kunne settes. Det var galt. Det var seks,
                  for Skei Grande sa i sitt innlegg at sammenslåingen har ført til bygging av
                  Arkitekturmuseet. Det er feil. Bygging av Arkitekturmuseet var bestemt før
                  sammenslåingen og er heller gjort på tross av sammenslåingen enn på grunn av den,
                  bl.a. med en sjenerøs privat gave til Arkitekturmuseet. Så vi får korrigere: Seks
                  feil i løpet av en halv times debatt er ny norsk stortingsrekord. 

Så til Olemic Thommessen: Ja, jeg er like opptatt som ham av at Nasjonalgalleriet
                  skal brukes til fornuftige formål. Noe av bygningen kan jo faktisk også brukes til
                  kunstformål, altså billedkunst og tekstiler, det som krever en høyere fuktighet
                  enn i dag, uten store bygningsmessige endringer. Det er vel ca. 65 pst. av bygget,
                  så vidt jeg husker, som ganske enkelt kan tilrettelegges for det. Resten av bygget
                  må, hvis man ikke skal ta enorme ombygginger, brukes til andre formål som ikke er
                  avhengige av den type fuktighet. Det kan også brukes til den historiske kunsten.
                  Det er Statsbygg som eier dette bygget, så vi sitter for så vidt i førersetet og
                  bestemmer dette. 

En fordel med at vi bygger helt nytt på Vestbanen, er at vi – i motsetning til i
                  Sverige, hvor de nå tenker å restaurere sitt gamle nasjonalgalleri, som blir like
                  dyrt som et nytt, og hvor de antakelig må stenge hele sin virksomhet i syv år for
                  å få restaurert det gamle huset – kan ha virksomheten fullt oppdatert i
                  Nasjonalgalleriet til den uken, den måneden eller den perioden det tar å flytte
                  til et fullt operativt nasjonalmuseum på Vestbanen. Så kan vi da raskt sette i
                  gang med det nødvendige restaureringsarbeidet i Nasjonalgalleriet for å
                  tilrettelegge for en ny aktivitet i det. Men vi har da noen år på å diskutere det. 

Når jeg sier at vi skal få innspill, at vi skal invitere byen, at vi skal invitere
                  kunstnere og kulturarbeidere og kunstnerorganisasjoner, skal ikke det skje på
                  lykke og fromme. Det må være en fri debatt med mange forskjellige forslag det
                  inviteres til. 

Tullinløkka vil jo med dette forslaget også bevares som den åpne flotte plassen
                  som byen har ønsket seg, som mange har ønsket seg. Man har et fantastisk
                  parkområde bak Universitetet. Man har Historisk museum på andre siden av plassen.
                  Dette kan bli et flott område i Oslo, som jeg tror osloborgere og tilreisende vil
                  sette pris på. 

La meg til slutt si at det sjelden er kjedelig når kulturkomiteen braker løs i
                  stortingssalen. Det er også sånn at en regjering aldri blir bedre enn det
                  opposisjonen presser oss, utfordrer oss og stimulerer oss til, verken retorisk
                  eller handlingsmessig. 

I og med at dette er siste runden vi har i kulturkomiteen i denne perioden, har
                  jeg lyst til å takke kulturkomiteens medlemmer for engasjerte og friske debatter
                  og godt samarbeid i mange store og viktige saker. De to sakene vi hadde tidligere
                  i dag, digitaliseringsmeldingen og bibliotekmeldingen, viser også at vi finner
                  sammen i veldig mange store og viktige saker. Jeg er sikker på at når valgkampen
                  får lagt seg, finner vi godt sammen også i saken om Nasjonalmuseet. 

Takk for godt samarbeid gjennom fire år. 

 Flere har ikke bedt om ordet til sak nr. 30. 

(Votering, se side 3825) 





                    

  Under debatten er det satt fram tre forslag. Det er 

– forslag nr. 1, fra Karin S. Woldseth på vegne av Fremskrittspartiet,
                        Høyre, Kristelig Folkeparti og Venstre 

– forslag nr. 2, fra Karin S. Woldseth på vegne av Fremskrittspartiet og
                        Venstre 

– forslag nr. 3, fra Olemic Thommessen på vegne av Høyre 

Det voteres over forslag nr. 3, fra Høyre. Forslaget lyder: 

«Stortinget ber Regjeringen gjøre de nødvendige tiltak for at
                     fredningsbestemmelsene for den eksisterende bygningsmasse på Vestbanetomten
                     ikke skal legge begrensninger i forhold til det nye bygget for Nasjonalmuseet.»
                  

Votering:

Forslaget fra Høyre ble med 89 mot 14 stemmer ikke bifalt.

(Voteringsutskrift kl. 01.47.11)

 Det voteres over forslag nr. 2, fra Fremskrittspartiet og Venstre. Forslaget
                     lyder: 

«Saken om nybygg og lokalisering stilles i bero før saken er fremlagt for
                        Stortinget.» 

Votering:

Forslaget fra Fremskrittspartiet og Venstre ble med 76 mot 26 stemmer ikke
                  bifalt.

(Voteringsutskrift kl. 01.47.29)

 Det voteres så alternativt mellom komiteens innstilling og forslag nr. 1, fra
                     Fremskrittspartiet, Høyre, Kristelig Folkeparti og Venstre. Forslaget lyder: 

«Stortinget ber Regjeringen snarest mulig komme tilbake til Stortinget med
                        fyllestgjørende sak om Nasjonalmuseets fremtidige innretning og lokalisering
                        mv.» 

Komiteen hadde innstilt: 

Dokument nr. 8:65 (2008–2009) – representantforslag fra stortingsrepresentantene
                  Olemic Thommessen, Hans Olav Syversen og Trine Skei Grande om at Stortinget får
                  behandle en sak om Nasjonalmuseets fremtidige innretning, lokalisering mv. –
                  vedlegges protokollen. 

Votering:

Ved alternativ votering mellom komiteens innstilling og forslaget fra
                  Fremskrittspartiet, Høyre, Kristelig Folkeparti og Venstre ble innstillingen
                  bifalt med 54 mot 49 stemmer.

(Voteringsutskrift kl. 01.48.09)


                    
                    

 Etter ønske fra transport- og kommunikasjonskomiteen vil presidenten foreslå at
                  taletiden blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre foreslår presidenten at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Som saksordfører vil jeg ta for meg flertallsinnstillingen
                  som alle partiene, unntatt Fremskrittspartiet, står bak. Jeg regner med at
                  Fremskrittspartiet redegjør for sine merknader og tar opp sitt forslag selv. 

Jeg vil innledningsvis bemerke at denne saken ble fremmet på tampen av
                  vårsesjonen, og at to av partiene i komiteen, Fremskrittspartiet og Høyre, i
                  protokolltilførsel i møte i transportkomiteen 8. juni, som er gjengitt i saken,
                  avviser å behandle flere saker på grunn av kort behandlingstid. I Justis- og
                  politidepartementets svar på spørsmål til saken fra Fremskrittspartiets medlemmer
                  i komiteen, er bakgrunnen for den korte behandlingstiden berørt. Jeg vil gjerne
                  framheve at flertallet i komiteen har vist stor velvilje for å få saken behandlet. 

Så til selve saken. Stortinget vedtok i desember 2004 at Justis- og
                  politidepartementet i 2005 kunne inngå kontrakt om første utbyggingsområde av et
                  felles digitalt radiosamband for nød- og beredskapsetatene i politidistriktene
                  Follo, Romerike, Oslo, Asker og Bærum, Søndre Buskerud og Østfold. 

I behandlingen av St.prp. nr. 30 for 2006–2007 vedtok Stortinget at et første
                  utbyggingstrinn for nytt digitalt nødnett i Norge skulle igangsettes, og Justis-
                  og politidepartementet fikk fullmakt til å inngå kontrakt om utbygging i resten av
                  landet med forbehold om at landsdekkende utbygging ikke kan igangsettes før
                  evaluering av første trinn er gjennomført og Stortinget eventuelt har vedtatt
                  videre utbygging. 

Stortinget har i tillegg til disse sakene blitt informert om status og framdrift
                  og behandlet nødnett i flere saker i perioden. 

Saken vi skal behandle i dag, er forslag om at Stortinget gir Kongen fullmakt til
                  å øke kostnadsrammen for første byggetrinn av nødnettet med inntil 110 mill. kr i
                  forhold til gjeldende kostnadsramme for første byggetrinn og totalrammen. Den
                  framforhandlede kostnadsrammen for en landsdekkende utbygging av nødnett i to
                  trinn ble i St.prp. nr. 1 Tillegg nr. 3 for 2004–2005 anslått til 3,6 milliarder
                  kr. 

Årsakene til at det kan være behov for å øke rammen er at 

leverandøren som gjennomfører kontrakten, Nokia Siemens Networks Norge AS,
                        er ytterligere forsinket i forhold til tidligere meldt 

etatene har avdekket behov for å endre spesifikasjoner 

det er økt ressursbehov i DNK for oppfølging av leverandør 

det er økte kostnader knyttet til innføring i etatene 

det er mulige behov for økt kapasitet i nettet og mulige behov knyttet til
                        styrket dekning av spesielle objekter utover det som er spesifisert i
                        kontrakten 

det er valutasvingninger 

Komiteen er blitt varslet om forsinkelser i prosjektet i flere saker fra 2006 og
                  til nå. 

Ut fra gjeldende framdriftsplan ligger det nå an til at politiet vil ta nødnettet
                  i operativ bruk fra tidligst fjerde kvartal 2009. 

Flertallet i komiteen vil uttrykke sterk bekymring over at nødnettet ikke kan tas
                  i bruk som planlagt. Forsinkelsene er svært uheldige for samfunnet og for
                  nødetatene, som har sterkt behov for det nye digitale radiosambandet som skal
                  erstatte de eksisterende analoge radionettene. 

Etatene har nå ventet svært lenge på nytt nødnett. Det har i denne tiden ikke vært
                  investert i særlig grad i oppdatering av eksisterende nettverk. Flertallet i
                  komiteen ser det derfor som viktig at første utbyggingstrinn nå blir ferdigstilt
                  og tas i bruk innenfor den framdrifts- og kostnadsplan som nå foreligger. 

Det er DNK som har ansvaret for utbygging og forvaltning av nødnettet. De skal
                  sørge for at forpliktende framdriftsplaner blir fulgt opp av leverandøren, slik at
                  nødetatene så langt som mulig kan planlegge å utføre sine oppgaver i tråd med
                  forutsetningene, og de gjennomfører løpende vurderinger av kostnadsutviklingen i
                  prosjektet. 

Vi legger til grunn at dette arbeidet følges opp videre, og at Justis- og
                  politidepartementet setter i verk eventuelle nødvendige tiltak for å få
                  ferdigstilt utbyggingstrinn 1 innenfor de framdriftsplaner og kostnadsrammer som
                  nå foreligger. 

Komiteen ser det som viktig å holde seg orientert om utviklingen i prosjektet, og
                  derfor ber flertallet om at en oppdatert status med framdriftsplan og
                  kostnadsoversikt for utbyggingstrinn 1 blir gitt Stortinget i forbindelse med
                  framleggelse av statsbudsjettet for 2010. 

Avslutningsvis vil jeg understreke at det er viktig at det etableres et nødnett
                  som gir samfunnet, etatene og publikum den nødvendige tryggheten for at nød- og
                  beredskapsetatene kan løse sine oppgaver på en tilfredsstillende måte, og at
                  nødnettet fungerer etter intensjonene. Stortinget har derfor vedtatt at det skal
                  gjennomføres en evaluering av første utbyggingstrinn før et eventuelt vedtak om
                  landsdekkende utbygging fattes. Det er beskrevet i saken at enkelte
                  evalueringsaktiviteter allerede er gjennomført og påbegynt. Det forutsettes at
                  evalueringen gjennomføres som forutsatt og blir framlagt Stortinget til behandling
                  før eventuell videre utbygging vedtas. 

Jeg viser for øvrig til innstillingen og komiteens tilråding. 

 Etter debatten i de foregående sakene skal man være forsiktig med å si at
                  Regjeringen er arrogant, men det er i hvert fall ikke tvil om at man kan tenke seg
                  det når man opplever gjentatte ganger at denne saken kommer tilbake til Stortinget
                  og blir kjørt gjennom Stortinget med under 14 dagers behandlingstid! Det er
                  faktisk slik at det snart begynner å se ut som at Stortinget er blitt et
                  ekspedisjonskontor for Regjeringen i denne typen saker. 

Man kan også av og til begynne å lure på hvilken statsråd som skal svare. Man
                  opplever når man sender skriftlige spørsmål, at det er én statsråd som svarer. Når
                  man kommer i Stortinget, er det en annen statsråd som svarer for denne viktige
                  saken. 

Jeg synes det er utrolig spesielt at man velger å kjøre en sak igjennom i
                  Stortinget på under 14 dager. Man får altså én dag fra departementets og
                  statsrådens svar til Stortinget til saken skal avgis i Stortinget. Det er den
                  saksbehandlingstiden som det politiske flertallet i Stortinget har valgt for denne
                  saken. 

Jeg synes det er svært beklagelig. Jeg synes også det er beklagelig at når man til
                  og med må stille tilleggsspørsmål, får man svært kort tid på det. Og når også
                  Stortinget skal behandle Nasjonal transportplan mellom den dagen man har fått
                  svaret og dagen for avgivelse i komiteen, blir det vanskelig å ettergå og
                  kvalitetssikre de svarene man får fra statsråden, men jeg forutsetter selvfølgelig
                  at de svarene som er gitt, er grundige. Det virker tilforlatelig og bra det som
                  kommer, men selvfølgelig må vi ta forbehold om at de svarene som er gitt fra
                  statsråden, er korrekte. Jeg synes dette var viktig å ha med seg da jeg hørte på
                  saksordføreren, som foretok en grei redegjørelse i saken. 

Så sier man at dette er alle nå enige om at vi må kjøre videre på, men det er ikke
                  veldig lenge siden Helsedirektøren var ute og sa at helseetaten faktisk vurderer å
                  trekke seg fra hele samarbeidet fordi man er bekymret for den løsningen, og at man
                  kanskje ikke klarer å få til de tekniske løsningene som man trenger for at dette
                  skal bli et godt nødnett, som de ansatte og alle brukerne virkelig trenger for å
                  kunne gjøre jobben sin på best mulig måte. 

Jeg har også lyst til å si at det er store utfordringer når det gjelder
                  kostnadsbildet i saken. Vi vet bl.a. at Nedre Romerike brann- og redningstjeneste
                  har foretatt beregninger som viser at det i hvert fall er en kostnadsøkning på opp
                  mot 75 pst. Og det var jo ikke det som var forespeilet den gangen man valgte å si
                  ja til dette. Så det er store utfordringer her. Vi er også enig i at det er viktig
                  å få denne saken på plass, og sørge for at nettet kommer på plass så fort som
                  overhodet mulig, men jeg håper ikke at dette skal være gjennomgangsmelodien, at
                  man altså får saker direkte til Stortinget og får en uforholdsmessig dårlig tid
                  til å behandle saken på. Og som sagt, den gangen saken ble behandlet i 2006, hadde
                  man svært kort tid til behandling i Stortinget – også den gangen var det 14 dager. 

Saken er som sagt belyst flere ganger, bl.a. i statsbudsjettet for 2009, men det
                  er svært lite som står der. Jeg har gått gjennom alle statsbudsjettene fra
                  Regjeringen, og det er svært lite som står om nødnettet. Det er på fra halvannen
                  til under én side det står noe om nødnettet. Det er svært lite informasjon som
                  blir gitt til Stortinget. Så jeg synes at de dokumentene og den dokumentasjonen
                  som foreligger, er svært dårlig og lite tilfredsstillende når vi gang på gang
                  opplever nye forsinkelser for innføring av det nye nødnettet. Vi har flere ganger
                  fått forsikring om at nå tror man at man har ting på stell, nå er tingene i ferd
                  med å komme på plass, men nå sier man altså at man forventer at man tidligst kan
                  starte opp i 2009. Vi har hørt helt andre tidsplaner tidligere. Jeg synes at når
                  man nå fortsatt ikke har det på plass, og det fortsatt er store
                  usikkerhetsmomenter, er det trist at ikke stortingsflertallet synes at det er
                  fornuftig at Stortinget på egnet måte blir orientert underveis, slik at man kan
                  forsikre seg om at den framdriften som man nå hele tiden får høre er på stell,
                  faktisk er på stell også, og at man får det nødnettet på plass i løpet av 2009.
                  Jeg frykter at man er langt ut i 2010 før man virkelig har fått det på plass. Det
                  er som sagt et utrolig viktig verktøy som de som jobber innenfor redningsetatene,
                  må få på plass, slik at de får det nødnettet de er blitt lovt i lang tid, at det
                  faktisk kommer på plass slik at de kan begynne å ta det i bruk. 

Jeg vil ta opp Fremskrittspartiets forslag i saken. 

Thorbjørn Jagland hadde her gjeninntatt
                  presidentplassen. 

 Representanten Bård Hoksrud har tatt opp de forslagene han viste til. 

 La meg innledningsvis si at jeg forstår representanten Hoksrud godt. Dette er ikke
                  noen heldig måte å behandle så omfattende saker på, og hadde vi hatt informasjonen
                  tidligere, så hadde vi sjølsagt kommet til Stortinget tidligere, eller dersom
                  stortingssesjonen hadde vært lengre, hvilket jeg tror de færreste ønsker seg, så
                  hadde vi hatt bedre tid. Så det har vært uheldige omstendigheter rundt dette. Det
                  er ikke noe ønske fra Regjeringen å ha en slik kort saksbehandling i Stortinget.
                  Desto viktigere er det selvsagt at vi får full anledning til å komme tilbake til
                  denne saken i statsbudsjettet. Det er klart at det er vi som har lagt hodet på
                  blokken dersom vi har lagt fram informasjon som skulle vise seg å være unøyaktig,
                  så her vil helt sikkert hele Stortinget få full mulighet til å gå de ulike
                  elementene nøyere etter i sømmene når saken behandles ved senere anledninger. 

Det er i St.prp. nr. 67 for 2008–2009 redegjort for status i utbyggingen av
                  nødnettet. Det har nå blitt klart at det er knyttet ytterligere utfordringer og
                  forsinkelser til prosjektet. Departementet ble kjent med behovet for økt
                  kostnadsramme på et så sent tidspunkt at det ikke var mulig å fremme forslag om
                  fullmakt til å øke kostnadsrammene på et tidligere tidspunkt. Det hadde jo vært
                  naturlig i revidert, men da hadde vi ikke nok kunnskap og hadde ikke fått
                  kvalitetssikret den informasjonen vi hadde. 

Det viktigste er at Stortinget fortsatt står bak at vi får et nytt nødnett. Det
                  skal erstatte det eksisterende analoge radionettet og bidra til at nød- og
                  beredskapsetatene kan løse sine oppgaver på en god måte. Dette er en stor
                  investering. Det er en enorm satsing for å sikre at nødetatene våre kan gjøre en
                  god jobb. 

Staten inngikk en fastpriskontrakt med Siemens AS. Kontrakten skal gjennomføres av
                  Nokia Siemens Networks Norge AS. Leverandøren skal gjennomføre planlegging og
                  utbygging av radionettet, levere utstyr til kommunikasjonssentraler og
                  radioterminaler for brann, politi og helse, og videre sørge for at alle tekniske
                  komponenter virker hver for seg og sammen, bygge opp og levere løpende
                  operatørtjenester i nødnettets levetid, gi opplæring og forestå en innføring av
                  systemet i de tre etatene. Det skal gjennomføres en evaluering av første trinn
                  knyttet til kontraktsfestede tester, teknologi, nytte og bruk, økonomi og
                  prosjektgjennomføring før Regjeringen eventuelt legger fram forslag for Stortinget
                  om vedtak om videre utbygging. 

Ved Stortingets behandling ble departementet gitt fullmakt til å inngå kontrakt om
                  utbygging av første trinn med en kostnadsramme på 900 mill. kr. Det meste av
                  radionettet i første trinn er bygd. I Østfold og Follo politidistrikter, der
                  radionettet er planlagt tatt i bruk først, er 81 av 84 stasjoner bygd. Det foregår
                  testing av alle funksjoner, og av om dekningen i området er god nok. Politiet har
                  tatt ni av sine ti kommunikasjonssentraler i bruk mot det ordinære telefonnettet
                  og det gamle radiosystemet med gode resultater. Flere av kommunikasjonssentralene
                  til brann og helse forventes levert i løpet av 2009, og det er levert om lag 5 300
                  radioterminaler. 

Utfordringene og forsinkelsene i prosjektet er nå særlig knyttet til usikkerhet og
                  framdrift ved utvikling av kommunikasjonssentralene i brann og helse. Det ligger
                  fortsatt an til at radionettverket vil være ferdig utbygd i løpet av 2009, og at
                  politiet vil ta Nødnett i operativ bruk fra tidligst fjerde kvartal 2009. 

Forsinkelsene har ført til at staten har måttet opprettholde sin
                  prosjektorganisasjon for oppfølging av leverandøren lenger enn planlagt, og med
                  større ressursinnsats. Foruten leverandørens forsinkelser knyttet til utbygging og
                  idriftsettelse av radionettet, har det vært knyttet utfordringer til å få utviklet
                  og levert alle de funksjonene som ble avtalt, og som ligger i kontrakten. Det er i
                  tillegg avdekket behov for endringer og tillegg i spesifikasjonene til
                  kommunikasjonssentralene til helse og brann. Disse utfordringene lar seg ikke løse
                  innenfor prosjektets gjeldende kostnadsramme, og endringene og tilleggene anses
                  nødvendige for å kunne ta nettet i operativ bruk. 

Leverandørens forsinkelse og nødetatenes endringsbehov kan resultere i høyere
                  kostnader enn tidligere forutsatt, og det er derfor sannsynlig at første
                  utviklingstrinn ikke vil kunne ferdigstilles innenfor gjeldende kostnadsramme, og
                  at det derfor var behov for en fullmakt for å kunne øke kostnadsrammen med de
                  ulike forholdene som ligger til grunn: 

endrede spesifikasjoner 

økt ressursbehov i direktoratet 

økte kostnader i etatene 

mulig behov for økt kapasitet i nettet 

mulig behov knyttet til styrket dekning av spesielle objekter, og 

valutakurssvingninger 

Basert på våre beregninger indikeres det et samlet merbehov på inntil 110 mill.
                  kr. Det endelige behovet vil bli vurdert og klarlagt i løpet av sommeren 2009,
                  etter at Direktoratet for nødkommunikasjon har gjennomført forhandlinger med
                  leverandøren. En eventuell økning av kostnadene antas ikke å medføre behov for
                  økte bevilgninger i 2009, siden forsinkelsen har ført til at den rammen som
                  allerede er bevilget i budsjettet, ikke blir brukt opp. 

Vi kommer selvsagt tilbake med saken i en mer grundig redegjørelse om hva som har
                  skjedd i løpet av sommeren ved høstens behandling av budsjettet. 

 Det blir replikkordskifte. 

 Statsråden har vært tydelig på at det er inngått veldig klare og tydelige
                  kontrakter når det gjelder ansvarsforhold. Jeg vil gjerne at statsråden redegjør
                  litt nærmere for hvorfor det er slik at det medfører statlige kostnader på over
                  100 mill. kr ekstra, fordi leverandørene har problemer. Er ikke dette kostnader
                  som burde ha vært dekket av leverandørene, siden de ikke klarer å levere det man
                  har bestilt? 

Jeg har også lyst til å stille spørsmål til statsråden om det forhold at vi i vårt
                  første brev til statsråden bad ham konkretisere tidsperspektivet. Da fikk vi ingen
                  tidsangivelse, mens vi i neste svar fikk en tidsangivelse. Når man vet at det over
                  flere år har vært problemer med nødnettet, skjønner jeg ikke helt hvorfor
                  departementet måtte ha en ny utredning om hvorvidt man skulle legge fram en sak
                  for Stortinget eller ikke. Hadde det ikke vært fornuftig å orientere Stortinget
                  umiddelbart, slik at man hadde vært klar over at det faktisk kunne være en sak på
                  vei til Stortinget? 

 Så vidt jeg husker, spurte Fremskrittspartiet etter en garanti for når dette kunne
                  være på plass. Det kan vi ikke gi. 

Det er ingen tvil om at leverandøren har store problemer med framdriften. Når vi
                  ser på de store forskjellene på de ulike anbudene, tror jeg kanskje at den prisen
                  som den valgte leverandøren gav, i ettertid vil vise seg å være problematisk også
                  for leverandøren. Det er en god pris for staten. Det er selvsagt en juridisk
                  mulighet for at vi kan trekke oss fra kontrakten fordi kontrakten er brutt, og så
                  kan vi spare de pengene vi har igjen. Men vi anser denne kontrakten som såpass
                  gunstig for staten og nødnettet og så viktig for etatene og tryggheten i Norge at
                  vi ønsker å få det gjennomført. Derfor ønsker vi også å ha denne rammen, slik at
                  vi er trygge på at vi får dette i havn, delvis ved at de statlige utgiftene øker
                  ved at det blir forsinkelser, men også for å diskutere med leverandøren hvordan vi
                  kan få dette på plass. 

Dette er et kjempeløft for dem som jobber med vår trygghet og sikkerhet til
                  daglig, og det er viktig at vi får det gjennomført. Denne fullmakten sørger for at
                  vi får dette trygt i havn. 

 Jeg vil takke statsråden for svaret, men jeg har lyst til å utfordre statsråden om
                  driftskostnadene, for det sa statsråden ingenting om i sitt innlegg. 

Vi vet at Nedre Romerike brann- og redningsvesen har beregnet at kostnadene for
                  kommunene vil øke med 75 pst. ved innføring av det nye nødnettet. Det er langt fra
                  de forutsetningene som lå der. Jeg tror at man i mange kommuner etter hvert kan
                  risikere at man kvier seg for å innføre nødnettet i brann- og redningstjenestene
                  og i helsetjenesten hvis man ikke får kompensasjon på en eller annen måte fra
                  storting og regjering. Jeg lurte på om statsråden kan si noe om hva han tenker om
                  de enorme kostnadsøkningene. 

 Dette er jo ting som naturlig hører hjemme i den evalueringsrunden vi skal ha før
                  vi endelig beslutter å gjennomføre hele prosjektet. 

Jeg tror at vi må ta inn over oss at nettene i et moderne samfunn er veldig
                  sårbare, og at vi må ha et høyere sikkerhetsnivå, særlig når det gjelder
                  driftssikkerhet. Alle vi som bruker vanlig mobiltelefon, vet hvor forargelig det
                  er når kontakten brytes, og vi plutselig blir uten dekning fordi nettet ligger
                  nede. Det har vi rett og slett ikke råd til når det gjelder brann og helse, de
                  viktigste trygghetsfunksjonene rundt livet vårt. Vi vet at samfunnet blir mer
                  sårbart, så dette er en kostnad vi er nødt til å ta. Vi får selvsagt diskutere
                  hvordan dette skal fordeles på de ulike etatene og de ulike forvaltningsnivåene
                  osv., men det får vi god tid til. Jeg er glad for at Stortinget har gitt bred
                  tilslutning til at vi skal etablere et slikt nett. Jeg tror at det i ettertid vil
                  vise seg at Regjeringen, i hvert fall når det gjelder første trinn, har fått en
                  kontrakt som prismessig vil vise seg å være svært gunstig for staten. Jeg er
                  sikker på at Hoksrud er enig med meg i at det er viktig å bruke offentlige penger
                  på en god måte. 

 Flere har ikke bedt om ordet til replikk. 

Flere har ikke bedt om ordet til sak nr. 31. 

(Votering, se side 3826) 





                    

 Under debatten har Bård Hoksrud satt fram et forslag på vegne av
                  Fremskrittspartiet, Høyre, Kristelig Folkeparti og Venstre. Forslaget lyder: 

«Stortinget ber Regjeringen jevnlig rapportere om fremdriften av utbyggingen av
                     nødnettet på egnet vis til Stortinget for å sikre at fremdriftsplanen og
                     budsjett holdes.» 

Votering:

Forslaget fra Fremskrittspartiet, Høyre, Kristelig Folkeparti og Venstre ble
                  med 54 mot 49 stemmer ikke bifalt.

(Voteringsutskrift kl. 01.48.41)

Komiteen hadde innstilt: 

Stortinget samtykker i at Kongen gis fullmakt til i 2009 å øke kostnadsrammen for
                  første byggetrinn av Nødnett til inntil 1 139 mill. kroner. 

Votering:

Komiteens innstilling ble enstemmig bifalt.


                    
                    

 Stortinget skal nå votere i sakene på dagens kart. 





                
                
                

Voteringen i en sak finnes i slutten av referatet for hver enkelt sak.


            


            

