 Det foreligger
tre permisjonssøknader:

fra Arbeiderpartiets stortingsgruppe
om permisjon for representantene Kjell 

Engebretsen

 og
Eirin 

Faldet

 om permisjon torsdag 21.
februar, begge for å delta i møte i OSSEs parlamentarikerforsamling
i Wien

fra representanten Aud 

Gaundal

 om
velferdspermisjon i tiden
fra og med 21. februar til og med 8. mars

Etter forslag fra presidenten ble
enstemmig besluttet:

1.	Søknadene behandles straks
og innvilges.

2.	Følgende vararepresentanter innkalles for å møte
i permisjonstiden: 
For Akershus fylke: Sverre 

Myrli


For Hedmark fylke: Grethe G. 

Fossum


For Nord-Trøndelag fylke: Jon Olav 

Alstad

 Representanten Øystein Hedstrøm
vil framsette et privat forslag.

 På vegne av representanten Lodve Solholm
og meg selv vil jeg fremsette et forslag om
salg av utvalgte eierandeler i Statskog SF for at bønder
og lokale skogeiere skal få bedret sitt næringsgrunnlag.

 Representanten Rolf Reikvam vil framsette
et privat forslag.

 På vegne av Lena Jensen
og meg selv vil jeg framsette et forslag om
ulike modeller for fagopplæring
i videregående skole og større
frihet til å velge avvikende ordninger i forhold til hovedmodellen.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

Odd Einar Dørum

Einar Steensnæs

Laila Dåvøy

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi starter da med første
hovedspørsmål, fra representanten Sylvia Brustad.

 Jeg har et spørsmål til statsråd Steensnæs,
fordi gasskraftverk igjen har blitt et veldig hett tema. Og bare
for å gjøre det helt klart innledningsvis: Arbeiderpartiet
er selvfølgelig for at vi skal bruke den til
enhver tid mest miljøvennlige teknologi som finnes. Derfor
har vi også brukt penger for å forske
på dette.

Når jeg allikevel vil stille spørsmål,
er det fordi Regjeringa har skapt betydelig forvirring og usikkerhet
om sitt syn på gasskraftsaka og om de faktisk følger
opp Stortingets vedtak. Det var f.eks. Arbeiderpartiet, Høyre og
Fremskrittspartiet som måtte
presse statsråden på plass i forhold til å gi
Naturkraft mer tid. Jeg har også lest statsminister
Bondeviks innlegg i Dagbladet den 14. februar i år,
hvor han skriver at «forurensende gasskraftverk er skutt
ut i det blå».

Samtidig med alt dette har Regjeringa foreslått å bygge
et gasskraftverk på Snøhvit i Finnmark. Det er
Arbeiderpartiet for, men i den forbindelse
har statsråd Steensnæs skrevet i et
brev til komiteen at det anlegget kommer til å slippe
ut 900 000 tonn CO2 årlig. Mener statsråd
Steensnæs at dette er et CO2-fritt gasskraftverk?

 Regjeringen kommer selvfølgelig til å følge
opp Stortingets vedtak. Det ligger i bunnen for alle de
vedtak Regjeringen gjennomfører – også når
det gjelder gasskraftverk.

Når det gjelder Snøhvit,
er det avklart i Sem-erklæringen, som er Regjeringens politiske
grunnlag. Representanten Brustad og Stortinget for øvrig
vil vite at i de forhandlingene gikk Kristelig
Folkeparti, Venstre og Høyre sammen
om å avgrense antall konvensjonelle gasskraftverk til de fire
som representanten Brustad nevnte.

Jeg er glad for det som Arbeiderpartiet
har avklart når det gjelder støtte til å utvikle
CO2-frie gasskraftverk. Men jeg må si at det oppstår
betydelig tvil om Arbeiderpartiet
samlet står for dette, ettersom det kom positive utspill
fra representanten Brustad som ble replisert fra representanten
Akselsen, som gikk i en helt annen retning.

Høyre, Kristelig Folkeparti
og Venstre har samlet seg om én felles plattform
når det gjelder CO2-frie gasskraftverk, en politikk som
er annerledes enn den politikken regjeringen Stoltenberg gikk inn
for. Det er på tre områder: For det første
har vi avgrenset antall gasskraftverk bygd etter konvensjonell
teknologi til de fire jeg har nevnt. For det andre
har vi etablert rammevilkår for å få fram
CO2-frie gasskraftverk. Der har Arbeiderpartiet med noen
representanter kommet etter, og det er jeg veldig glad for, men
jeg trenger Brustads bekreftelse på at dette er Arbeiderpartiets
politikk. Og for det tredje har vi sagt at forurensingsloven § 18 -3
skal tillegges betydelig vekt når en vurderer utslippstillatelsen,
dvs. at de som skal bygge disse gasskraftverkene, må være
forberedt på å få skjerpede krav når
det gjelder utslipp.

 Nå er det en kjent teknikk at angrep
er det beste forsvar. Men statsråden svarte ikke
på det spørsmålet jeg stilte, og jeg
kan gjenta det: Mener statsråden at det gasskraftverket
som nå skal bygges på Snøhvit, med et årlig
utslipp på 900 000 tonn CO2, er et CO2-fritt gasskraftverk?

Så vil jeg også si
at jeg føler at Regjeringa her taler med to tunger. Vi
kan fort bli enige om at når teknologien
er der, så skal vi bruke den til å bygge
CO2-fritt, også demonstrasjonsanlegg. Men er
det ikke også slik, statsråd
Steensnæs, at Statoil har sagt at det er på Kårstø det
er mest hensiktsmessig å bygge et demonstrasjonsanlegg,
og ikke på Snøhvit? Jeg forventer faktisk
at Regjeringa taler med én tunge, og opptrer redelig i
forhold til hva som skal bygges og ikke bygges. På Snøhvit
er det vel slik at det gasskraftverket som nå planlegges
der, og som Regjeringa har foreslått – og jeg
går ut fra at hele Regjeringa står bak
det – ikke er et CO2-fritt gasskraftverk.

 Både representanten Brustad
og jeg har svart på det spørsmålet som
Brustad nå stiller igjen. Jeg sa at det var de fire
gasskraftverkene som de tre samarbeidende partiene
ble enige om skulle bygges etter konvensjonell teknologi.
Representanten Brustad sa selv at dette på Snøhvit
vil slippe ut 900 000 tonn CO2, og det er også riktig.
Med andre ord – selvinnlysende – ikke
et CO2-fritt gasskraftverk. Det forhindrer ikke at vi
har invitert operatøren til å bli med på et
pilotprosjekt for å se om vi kan redusere det utslippet
av CO2. Det er vi i dialog med Statoil om. Om
det ikke går i forbindelse med Snøhvit,
har jeg også i brev til Stortinget sagt at jeg
er interessert i en dialog
med Statoil om et annet sted hvor et slikt pilotanlegg
kan plasseres.

 Hvis vi skal rekke så mange
hovedspørsmål at vi så noenlunde er i
tråd med alle dem som har meldt seg, må presidenten
prøve å begrense antall oppfølgingsspørsmål.
Derfor vil det bli maksimum to oppfølgingsspørsmål.

Det blir oppfølgingsspørsmål – Øyvind
Vaksdal.

 I et brev til energi- og miljøkomiteen
i forbindelse med Snøhvit skriver statsråden at vi
i et normalår har et underskudd på 6–7
TWh, samtidig som det heller ikke er særlige
utsikter til økt produksjon i framtiden.
Samtidig innrømmer han at veksten i forbruket
vil fortsette, og han fraråder derfor elektrifisering av Snøhvit-anlegget.
Han skriver videre at dette vil føre til økt
tilførsel av kraft fra utlandet, da vi mangler kraft i innenlandsmarkedet.
Konsekvensen av dette er økt kraftproduksjon i andre
land, som vil komme fra kull- eller fossilbasert kraftproduksjon.
Så konkluderer statsråden med at økt
kraftimport til dette formål derfor ikke vil peke
i retning av reduserte CO2-utslipp.

Jeg er selvfølgelig enig i den konklusjonen,
men hvorfor i all verden konkluderer ikke statsråden
på denne måten når det gjelder de andre
gasskraftverkene?

 Når det gjelder Snøhvit, kommer
jeg tilbake til det. Jeg svarer ikke direkte på Snøhvit-spørsmål
ettersom dette ligger som sak i Stortinget.

Men når det gjelder den problemstillingen
som representanten Vaksdal tar opp, mener jeg at han blander
kortene. På kort sikt er det ikke mulig å tilføre
så store mengder elektrisitet
til Snøhvit innenfor den tidsramme som
Regjeringen skal forholde seg til, uten at dette vil føre
til problematisk energiproduksjon
i utlandet. En elektrifisering av Snøhvit vil måtte føre
til økt import av de grunner som jeg har gjort rede
for.

Når det gjelder på lang sikt
derimot, har vi etter mitt syn tid til å forsyne
det norske kraftnettverket med CO2-fri gasskraft. Det
har vi tid til, for ved siden av å satse på gasskraft,
skal vi satse på nye fornybare energikilder, vi skal satse
på enøk, vi skal satse på å oppruste
de vanlige vannkraftverkene, og vi skal i tillegg forsterke koblingen
 mot utlandet. Alle disse fem elementene som jeg har nevnt
som ledd i en strategi for å bedre kraftbalansen,
gir oss nødvendig tid til å utvikle de CO2-frie
gasskraftverkene.

 Rolf Terje Klungland – til
oppfølgingsspørsmål.

 Jeg vil si at jeg er glad for at statsråden
tar avstand fra statsministerens utsagn om at gasskraftverk er skjøvet
ut i det blå. En skal være god til å snakke
for å selge dårlig vare, sies det. Jeg skjønner
at det er det energiministeren forsøker i energispørsmål.

Statsråden har lagt fram St. prp.
nr. 35 for 2001-2002 om utbygging av Snøhvit. Det er olje-
og energiministerens proposisjon som nå ligger til behandling
i Stortinget. Ingen andre enn ministeren selv har lagt
fram denne. Det var derfor med sjokk og vantro jeg leste i Dagsavisen
fredag 15. februar at Steensnæs sier:

«Jeg
er skeptisk til Snøhvit, men sitter i regjering, og vi
følger opp det som står i Sem-erklæringen.»

Jeg må spørre: Står
statsråden bak sin egen proposisjon, eller har Høyre
tatt styringen i alle departementene?

 Jeg tar ikke avstand fra statsministerens
beskrivelse, den er korrekt så langt den gjelder i en polemisk
form, nemlig at det ikke er realistisk
og heller ikke kommersielt mulig å bygge de konvensjonelle
gasskraftverkene i dag. Det har Naturkraft endt opp med som sin
konklusjon. Industrikraft Midt-Norge har foreløpig ikke
meldt noe, men de står overfor de samme utfordringene med å få økonomien
til å gå sammen. Det at det ikke er
mulig å bygge konvensjonelle gasskraftverk i dag, er riktig.
Og det er ikke sikkert når dette overhodet kan
bygges. Det var det som var innholdet i statsministerens utsagn,
og det støtter jeg fullt ut.

Når det gjelder det som representanten
Klungland nå tok opp, blander han kortene. Jeg mener
at det på lang sikt er mulig å bygge de CO2-frie
gasskraftverkene. På kort sikt er det bare én
mulighet, nemlig å forsyne Snøhvit med nødvendig
kraft gjennom de konvensjonelle gasskraftverkene som er tilgjengelige,
og det er det som ligger i innstillingen om Snøhvit. Den
kommer jeg tilbake til den 7. mars.

 Vi går videre til neste
hovedspørsmål.

 Våren 1997 tok daværende statsminister
Thorbjørn Jagland et viktig grep i gasskraftsaken. Han
laget en helt ny praksis som innebar at Naturkraft AS ikke
fikk starte å bygge gasskraftverk før alle utslippstillatelsene
var på plass. For miljøbevegelsen var det en viktig
seier. Forurensningsmyndighetene står åpenbart
friere til å stille miljøkrav til et gasskraftverk som ikke
er bygd. I Snøhvit-saken har regjeringen Bondevik falt
tilbake på gammel praksis. Statoil får
lov til å starte byggingen av Snøhvit med en gang
konsesjonen er gitt, og før utslippssøknaden er
sendt.

Kan ikke Regjeringen og statsråd
Steensnæs helt uavhengig av Stortingets behandling ta det
samme grepet, et Jagland-grep, i Snøhvit-saken?

 Jeg vil benytte denne anledning også til å supplere
mitt svar til representanten Klungland.

Jeg vedkjenner meg at jeg har vært
skeptisk til Snøhvit. Alle kjenner til Kristelig
Folkepartis innstilling til dette prosjektet, men dette partiet
har også gått inn i forhandlinger med
to andre partier, og grunnlaget for Regjeringes politikk
når det gjelder både Snøhvit
og olje- og energipolitikken for øvrig, er Sem-dokumentet.
På det grunnlaget har jeg ansvar for å gjennomføre
Regjeringens politikk, og jeg står bak det som er Regjeringens
politikk. Ved å gjennomarbeide Snøhvit-prosjektet
ser jeg at jeg fullt ut kan forsvare de konklusjoner jeg har dratt der.
Ved å gå gjennom alle sider av Snøhvit-prosjektet kan
jeg ikke se at de miljøhensyn og klimahensyn
som det er nødvendig å ta, ikke har
blitt behandlet på en forsvarlig måte, slik at
jeg kan anbefale den konklusjonen som Regjeringen har tatt på dette
punktet.

Jeg vil for øvrig igjen si at når
det gjelder Snøhvit, har jeg ikke særlig
sans for at vi skal forhåndsprosedere dette i den muntlige
spørretime. Etter reglementet skal en sak som
er forelagt Stortinget, behandles i den sammenheng og ikke
forhåndsprosederes i den muntlige spørretimen.

 Jeg registrerer at statsråden sier
at han har gått gjennom alle sider av dette,
og det sier han på tross av at Statoil ennå ikke
har sendt utslippssøknad i forbindelse med Snøhvit-utbyggingen.
Den søknaden vil dreie seg om utslipp til luft
og om utslipp til vann. Hvilke utslipp til vann det er snakk om,
er faktisk foreløpig uklart. Det kan dreie seg
om alkylfenoler, som vi vet kan være med og påvirke
hormonbalansen til torsk. Vi vet også at det kommer til å dreie
seg om store utslipp av den farlige klimagassen CO2. Dette er ikke
spørsmål som ligger i konsesjonen, ei heller til
behandling i Stortinget nå, det ligger i utslippstillatelsen.

Kan statsråden forklare meg logikken
i at når en skal bygge gasskraftverk på Vestlandet eller
i Trøndelag, skal all utslippstillatelse være
på plass før byggestart, mens hvis en skal bygge
den samme typen gasskraftverk i Finnmark, kan utbyggerne starte
dagen etter konsesjonen er gitt? Og hvorfor skal regjeringen
Bondevik stille svakere miljøkrav til Snøhvit
enn regjeringen Jagland stilte til Naturkraft?

 Før presidenten gir ordet
videre til statsråden, vil presidenten bare bemerke
at det er selvsagt slik at statsråden velger selv hva han
vil svare på. Presidenten er imidlertid ikke
kjent med at det står i reglementet at man ikke
kan snakke om saker som ligger til behandling i Stortinget. Men
hva statsråden finner det fornuftig å uttale seg
om i forhold til den pågående behandling, blir
det opp til statsråden selv å vurdere.

 Jeg tar det til etterretning, men dette er
ganske viktige og alvorlige spørsmål. Det
er begrenset hvor mye en statsråd på så kort
tid kan svare på, og jeg finner det utilfredsstillende
at jeg i løpet av et par minutter skal svare på så viktige
prinsipielle forhold knyttet til Snøhvit.

La meg bare understreke at Snøhvit
vil bli behandlet etter reglementet og etter alle
forskrifter på lik linje med alle andre
prosjekter som det vil bli søkt om. Vi kommer i den debatten
som vil bli i Stortinget 7. mars, til å ta opp også de
spørsmål som representanten tar opp her med hensyn
til utslippstillatelse, og den utslippstillatelsen vil også bli
gjennomgått med hensyn til best tilgjengelig teknologi.
Det vil ikke være spørsmål
om å sette til side hensyn som er viktige å ivareta
i denne sammenheng, men det vil være opp til
Statoil, operatøren, om de for egen regning og risiko vil
gå i gang med å gjennomføre anlegget
til tross for at utslippstillatelsen og konsesjonen etter
energiloven først vil foreligge på et senere tidspunkt,
sannsynligvis først i 2003.

 Det blir oppfølgingsspørsmål – Carl
I. Hagen.

 Statsråden svarte i sitt hovedsvar
på dette spørsmål at det som lå til
grunn for Regjeringens handling, var Sem-erklæringen. Jeg
går ut fra at det må være en
delvis misforståelse, i og med at det er fattet et stortingsvedtak
som er rettslig bindende for Regjeringen, den 9. mars år
2000, som bl.a. ikke hjemler at man kan sette noen
tidsfrist for tildeling av konsesjon for gasskraftverk.
Det har Regjeringen ikke rettslig anledning til etter
dette stortingsvedtaket før det eventuelt blir opphevet etter
forslag eventuelt fra Regjeringen.

Jeg vil da spørre: Er statsråden
enig i at det Regjeringen nå legger til grunn, er Stortingets
vedtak den 9. mars, og er han innstilt på og har han planlagt
eventuelt å fremme noen forslag til
Stortinget om å oppheve det rettslig bindende vedtaket,
som vil være gjeldende for fremtiden inntil det
formelt er opphevet av Stortinget?

 Jeg har i mitt første svar til
representanten Sylvia Brustad bekreftet at alt det som jeg
kommer til å fatte av beslutninger når det gjelder
denne saken og andre saker, er forankret
i stortingsvedtak. Derom er det ingen tvil, men Regjeringen har også en
politisk ambisjon, et politisk dokument, som grunnlag for sin politikk,
nemlig Sem-erklæringen. Hvis det da er slik at Regjeringen
fremmer forslag som ikke skulle være forankret
i tidligere stortingsvedtak, er det selvfølgelig min plikt
at jeg forelegger dette for Stortinget for prøving, slik
at jeg har støtte for de eventuelle beslutninger jeg måtte
ta, som ikke er forankret i det som
er fattet av vedtak i Stortinget. Det er mitt utgangspunkt i denne
saken som i alle andre saker.

 Hallgeir H. Langeland – til
oppfølgingsspørsmål.

 Naturkraft har ikkje begynt med å byggja
på sine anlegg. På Snøhvit
er dei i full gang med bygginga. Der går maskinane for
fullt allereie før Stortinget har behandla saka. Mitt første
spørsmål blir då: Er dette likebehandling
i forhold til Naturkraft, når ein ser på kva som
skjer på Snøhvit?

Eg forstår at Snøhvit-prosjektet
er Høgre si sak i Regjeringa. Det er ikkje
Kristeleg Folkeparti si sak. Det var veldig tydeleg. Når
det gjeld dette med CO2-fritt gasskraftverk, som har vore
viktig for Kristeleg Folkeparti, er mitt andre spørsmål
til Steensnæs: Er det slik å forstå at det
er mogleg å byggja eit CO2 -fritt gasskraftverk i dette området?
Er det reservoar til å putta vekk CO2 i, eller
betyr det at den CO2 som ein produserer der oppe ved dette gasskraftverket,
må ein rett og slett bruka til trykkstøtte, slik
at ein får oljeutvinning i området?

 Når det gjelder likebehandling, er
det jo forskjeller mellom de prosjektene som Naturkraft
har konsesjon på, og det som nå Statoil
som operatør er ansvarlig for når
det gjelder Snøhvit. Ikke minst gjelder dette
i økonomien. Men når det gjelder ansvaret og kravene,
er de nøyaktig like.

Det at Statoil nå forbereder
etablering av dette anlegget, skjer for Statoils egen regning og
risiko. Vi vet at når det gjelder konsesjon etter
energiloven, og når det gjelder utslippstillatelser etter
forurensningsloven, vil ikke slike avgjørelser
kunne foreligge før kanskje først i 2003. Alle de
forberedelser som operatøren måtte gjøre,
gjøres for operatørens egen regning og risiko.
Det er ingen forskjellsbehandling. Det er ikke unntak
for krav for Statoil i forhold til Naturkraft i den sammenheng.

 Vi går videre til neste
hovedspørsmål.

 Jeg har et spørsmål til statsråd
Dåvøy.

Den 14. februar startet en far sultestreik
i ren desperasjon for å kunne besøke sine
barn. At en far finner det nødvendig å sultestreike
i Norge i dag for å få oppmerksomheten
rettet mot at barn har rett til to foreldre, synes helt ubegripelig.
Fedre er altså nødt til å gå til
ekstreme handlinger, og dette er en av uendelig mange slike saker som
kommer på mitt bord som komitemedlem og stortingsrepresentant.

Riktignok er det ikke så mange
som sultestreiker for å få fokusering på problematikken,
og det krever kanskje ekstra mot for å gjøre
nettopp dette. Fremskrittspartiet har
lenge foreslått å få en endring
i barneloven som gir automatisk delt foreldreansvar ved samlivsbrudd,
for å sikre barnas rett til to foreldre
og for å unngå at slike saker ender i domstolen
og trekker ut. Mitt spørsmål til statsråden
blir: Er statsråden villig til å endre
barneloven slik at det gis automatisk delt foreldreansvar ved samlivsbrudd?

 Den konkrete saken kjenner jeg ikke
til, men prinsipielt er jeg veldig enig med representanten i at
barn har rett til begge foreldre, og at det er vesentlig at både
far og mor har muligheter for en god kontakt med sine
barn. Det er mitt primære standpunkt, og det må vi søke å få til
i alle sammenhenger.

Når det så gjelder det direkte
spørsmålet knyttet til delt foreldreansvar, er
det et av de spørsmål vi nå jobber med
i forbindelse med endring av lovverket, og som vi vil
komme tilbake til Stortinget med i en egnet sak når det
gjelder revidering av loven. Så for meg blir det nok litt
tidlig å signalisere noe her og nå, i og med at
saken er under utredning. Jeg har ikke tatt politisk standpunkt ennå,
men vi er kjent med all argumentasjon som er knyttet til dette.

 Jeg takker statsråden for svaret.

Undertegnede går heller ikke
inn i den konkrete saken, men ønsker å vise
at desperate fedre og mødre faktisk ser seg tvunget til å foreta
seg noe som til tider kan virke ekstremt, for å kjempe
for å få kontakt med barna sine. Ethvert barn
burde ha rett til både far og mor. Vi snakker
altså om barnets beste, og da er det på tide
med handling.

Så mitt oppfølgingsspørsmål
til statsråden blir: Når kan vi vente oss at det
kommer en sak til Stortinget om endringer i barneloven?

 Jeg har stor forståelse for problemstillingen,
og jeg er enig i utgangspunktet for spørsmålet – det
er viktig å ta vare på barnets beste.
Det er viktig at barna får – skal vi si – rett
til begge foreldre.

Når det gjelder oppfølgingen,
jobber vi med saken. Vi regner med og håper at vi i løpet
av året vil kunne komme med en vurdering og forslag til
eventuelle endringer i lovverket også på dette
punktet. Jeg har ikke sagt hva vi kommer til å gå for,
men i løpet av året håper jeg å komme
tilbake til Stortinget.

 Det blir oppfølgingsspørsmål – Ulf
Erik Knudsen.

 Det er åpenbart at dagens lovgivning
fører til en kamp mellom foreldre
om barn. Dette er uheldig tatt i betraktning at dagens lov hevder å ha
som utgangspunkt å være til barnets
beste. Barn har selvfølgelig et meget sterkt behov for
at begge foreldrene skal være til stede i deres
oppvekst som omsorgspersoner.

Vi vet altså at dagens lov er negativ
for barnet, og vi ser at fedre sliter med selvmordstanker, depresjoner
og tragedier. Da mener jeg at det er behov for at vi setter
fart på oss som politikere. Dette kan ikke være
en ny problemstilling for statsråden. Og mitt spørsmål
til statsråden er: Hva kan gjøres for å sette
hastighet på i byråkratiet, slik at denne saken
kan bringes fram for Stortinget helst før sommerferien?

 Det er nok ingen ny problemstilling for meg
heller. Men jeg er relativt ny som statsråd, og vi trenger
nok litt tid. Jeg kan ikke love at jeg kommer
tilbake med saken før sommeren, men jeg kan i hvert fall love
at vi skal legge trykk på arbeidet.

Ellers vil jeg gjerne si at i alt arbeidet
som er knyttet til ulike lovendringer og gjennomgang av ulike lovverk – vi
har mange saker i departementet for tiden – vil barnets beste
stå i fokus. Det kan jo hende da at enkelte ganger må foreldrenes
rettigheter vike til fordel for barnets. Det er også en
viktig problemstilling som vi må ta med oss.

 Vi tillater et oppfølgingsspørsmål
til, selv om presidenten tviler på at det er mer å hente.

Per Sandberg – til oppfølgingsspørsmål.

 Som statsråden selv var inne på,
er ikke dette en ukjent sak. Den er faktisk så lite ukjent
som at Stortinget og de forskjellige regjeringer nå gjennom
ti år har jobbet med å få fram lovendringsforslag.
Da kan det ikke være en unnskyldning
at man er ny som statsråd, for embetsverket bør være
godt kjent med denne typen saker, og den bør ikke
nå utsettes eller treneres videre.

Men mitt spørsmål har forbindelse
med at Norge jo har ratifisert en lang rekke konvensjoner.
Vi har f.eks. menneskerettigheter å forholde oss til. Det
må også ligge til grunn for endringen
av loven. Når Norge – for snart ti år
siden – har ratifisert FNs barnekonvensjon, og når
det i forskjellige sammenhenger har blitt påpekt at Norge ikke følger
denne, spør jeg: Vil FNs barnekonvensjon
om menneskerettigheter nå legges til grunn for den norske barneloven,
slik at barn får sin legitime rett til to foreldre?

 FNs barnekonvensjon
vil selvsagt også bli lagt til grunn for de endringene
vi skal gjøre i det norske lovverket, og det
jobbes også med implementeringen av reglene på ulike
måter i ulike lovverk.

Det at Stortinget har jobbet med ulike forslag
til lovendringer i ti år, var veldig lang tid. Jeg skal
i hvert fall love ikke å bruke
så lang tid – jeg sitter vel kanskje heller ikke
som statsråd så lenge.

 Vi går da til neste hovedspørsmål.

 Jeg har et spørsmål til justisministeren.

Mot Arbeiderpartiets vilje trådte
tomtefesteloven i kraft 1. januar i år, av flere av oss
titulert som århundres avgiftsøkning. Paradoksalt
nok står de partiene som før valget
og i Sem-erklæringen argumenterte for lavere avgifter,
sammen med Fremskrittspartiet, bak en lov som eksempelvis nå gjør
at en boligeier på Ringerike skal betale 46 000
kr i tomteleie pr. år, mot 140 kr før
nyttår, og en boligeier på Østlandet som før
betalte 470 kr, skal nå betale utrolige 36 000 kr.

Vi i Arbeiderpartiet
får daglig henvendelser vedrørende et avgiftshopp
som rammer et sosialt gode, boligen. Jeg antar justisministeren også er
kjent med dette. Vil justisministeren nå bidra til å endre
loven, slik Arbeiderpartiet vil, og
har foreslått, når han ser denne lovens urimelige
utslag, eller i det minste foreslå avbøtende
tiltak?

 Først til historiebeskrivelsen. Loven
ble – etter min hukommelse – vedtatt
sommeren 2000, med Arbeiderpartiets subsidiære støtte.
Regjeringen Stoltenberg valgte deretter å sette det som
Arbeiderpartiet hadde gitt subsidiær
støtte til, i verk, med sommeren 2001 som iverksettelsestidspunkt.

Det er helt riktig at Arbeiderpartiet etter
valget kom på tanken om at man ikke burde gjøre
det. Jeg valgte for min del, fordi denne saken hadde versert lenge, å iverksette
det som ble vedtatt sommeren 2000 og foreslått iverksatt
sommeren 2001,* og hvor man på en måte
traff midt på treet mellom grunneierinteresser
og leietakerinteresser, idet regjeringen Bondevik I, som jeg selv
satt i, satte en maksimalgrense på hvor høyt
man kunne gå, på 9 000 kr pr.
mål. Det er også slik at dette gjelder
tomtefester inngått før 1983, og det kan kun reguleres,
så vidt jeg vet, i forhold til reguleringer som skjer hvert
tjuefemte år.

Denne loven er kompleks og meget sammensatt.
Det erkjenner jeg faktisk, at det er en av de vanskeligste lovene jeg noen
gang har vært i nærheten av, nesten like
vanskelig som loven om samordning
av statspensjoner og folketrygd. Jeg var også med
og behandlet den som stortingsrepresentant, og i ettertid har jeg
hatt samme ettertanke som Arbeiderpartiet
hadde, men på en litt annen måte, og foreslo derfor
en evaluering, og denne evalueringen vedtok Stortinget. Den skal
 foretas  etter at  Se for øvrig statsråd
Dørums presisering, side 1617.loven har virket i
en toårsperiode, og det vil i praksis si etter
1. januar 2004.

Jeg er også generelt opptatt
av å se på de høringsforslag som kommer
tilbake, og som regjeringen Stoltenberg initierte, så vidt
jeg husker, i august i fjor, etter at man hadde gått
inn for å iverksette loven. Jeg er
spesielt opptatt av om det kan være
mulig å lette muligheten for folk til å kjøpe
istedenfor å leie.

 Jeg takker for svaret.

Det gir mager trøst for mange av dem
som i dag får en så drastisk avgiftsøkning.
Loven er vanskelig å forstå. Men
det som ikke er vanskelig å forstå,
er den konkrete avgiftsøkningen som mange – mange
tusen – i dag får krav om. Det er ikke
noe vanskelig å forstå.

I den grad det skulle være
noe i påstanden fra justisministeren i forhold til hva
Arbeiderpartiet har stemt for tidligere,
var det nettopp for å begrense skadevirkningene,
og det er subsidiært for Arbeiderpartiet, for vi har bestandig
vært imot denne økningen av avgifter.

Jeg har lyst til å følge
opp justisministeren: Hva er det som gjør at denne type
avgifter er greit, og at vi der må møtes midt
på treet, mens når det gjelder andre
typer avgifter, snakker man nesten som om det skulle representere
fandens verk?

 Nå vil ikke jeg bruke sitater
fra verken den ene eller den andre makt som ikke er
representert her i salen, men forholde meg til det som har skjedd
i Stortinget.

Denne såkalte avgiften som er omtalt
her, er et forhold mellom grunneierinteresser og leietakerinteresser. Man
kan gjerne beskrive det på mange måter, nesten
som en historisk anakronisme. Norge har hatt som hovedlinje etter
krigen at man skal eie, men anakronismen har vært der.
Så var jeg medvirkende til å begrense hvor mye
en grunneier kunne få, og det stemte Arbeiderpartiet
subsidiært for. Vi tok på en måte
midt på treet, og jeg vedstår meg det.

Hvis denne saken hadde vært en så sterk
samvittighetssak for Arbeiderpartiet – og
det inntreffer i mange partiers liv at det er det – hadde ikke
regjeringen Stoltenberg vært nødt til å foreslå en
iverksettelse sommeren 2001. Man kunne rett og slett kommet tilbake
til Stortinget med dokumentasjon på forhold som var vanskelige. Jeg
valgte da, fordi loven hadde ligget lenge, å iverksette den,
men jeg gjentar: Jeg kommer selvfølgelig til å følge med
på det som kommer inn i forbindelse med høringen, og
siden jeg er et lyttende menneske, skal jeg ta det med meg. Jeg
har også vært med på å foreslå en
evaluering fordi jeg fant det nødvendig.

 Det blir oppfølgingsspørsmål – Svein Roald
Hansen.

 Statsråden sa at han var et lyttende
menneske, og jeg håper han også da får
inn de samme reaksjonene som kommer hit til Stortinget, på følgene
av denne loven, og som Knut Storberget nevnte noen eksempler
på.

De eksemplene som er kommet, og som er de mest dramatiske,
med økninger på opptil 3 000 pst.,
fra 500 kr til 36 000 kr i året,
kommer altså fra statlige eiere. Det er Opplysningsvesenets
fond som går så dramatisk til verks. Vil statsråden også kunne
ta et initiativ til at ulike statlige instanser
som grunneier lar være å gå foran
med et eksempel som er et dårlig eksempel,
og som gir private grunneiere en ryggdekning for å gå så langt
som loven gir mulighet for?

 Etter min kunnskap arbeider Opplysningsvesenets
fond etter retningslinjer gitt av Stortinget. Og hvis
jeg har oppfattet det rett, tilsier de retningslinjene at Opplysningsvesenets
fond skal opptre forretningsmessig og forholde seg til markedspriser.
Det er også slik at den arbeiderpartiregjering
som satt, ønsket å tappe fondet til
en rekke gode formål, og sikkert også av
den grunn var interessert i at fondet
skulle ha en best mulig kasse.

Jeg finner det i hvert fall vanskelig å gå tilbake
på noe som Stortinget har trukket opp. Jeg vet også at
representanten tidligere har stilt et spørsmål
til kirke- og kulturministeren om dette. Hun har avgitt svar til
representanten, hvor en del av de forhold som jeg nå tar
opp, også fremgår.

 Øystein Djupedal – til oppfølgingsspørsmål.

 Jeg setter pris på at justisministerens
gir en korrekt historiebeskrivelse av dette, for dette er en sak
som mange partier nok har bruk for å tenke seg
nøyere om i. Jeg setter også pris på at
justisministeren beskriver seg selv som et lyttende menneske. Og hvis
man lytter til det som nå er flertallet i Stortinget, er det
ingen grunn til å vente på en evaluering etter
to år av hvordan tomtefestelovens endringer vil slå ut.
Dette vil slå dramatisk ut i mange familiers økonomi,
og her har staten valgt å gå foran og tøye
lovens paragraf og bokstav til det ytterste, noe som gjør
at svært mange familier nå kommer veldig dramatisk
ut.

Det finnes et flertall i Stortinget – hvis
denne Regjeringen ønsker å bruke
det – for at denne loven trekkes tilbake, og at man ikke
iverksetter, som man allerede har gjort, disse dramatiske endringene.
Min veldig klare oppfordring til den lyttende minister
er følgende: Ta initiativet til å gjøre
om – i dette tilfellet kan faktisk Stortinget det – på de
tidligere beslutninger som har vært ukloke, og som vi med
sikkerhet også vet hvordan slår ut.
Vi trenger ikke vente på en evaluering
til etter to år.

 Lyttende statsråder bør også være
statsråder som vedstår seg både
standpunkter som de er forpliktet av, og standpunkter som de til
og med har vært med på å stemme for – så det
gjør jeg.

Etter min kunnskap var siste gang
Stortingets flertall hadde sjansen til å gi uttrykk for
sitt syn, etter valget, da Arbeiderpartiet
kom på andre tanker enn de de hadde før valget.
Da ble det fremmet et Dokument nr. 8-forslag, som et stortingsflertall
avviste, og det gikk nettopp ut på at man ikke
skulle iverksette det som regjeringen Stoltenberg
hadde foreslått å iverksette
sommeren 2001.

Det er det flertallet jeg kjenner. Samtidig
hørte jeg at flertallet bad meg følge med, og
det er en av grunnene til at jeg sier jeg er lyttende.
Men jeg viste også den gang til evalueringen.
Og så vidt jeg husker, gjorde også andre stortingsrepresentanter
det i forbindelse med behandlingen av Dokument nr. 8-forslaget.

 Vi går videre til neste
hovedspørsmål.

 Jeg har et spørsmål til olje-
og energiministeren.

I forbindelse med at jeg i forrige
uke – med rette, mener jeg selv – kritiserte
Kristelig Folkeparti for å ha endret
standpunkt på en rekke områder, besvarer statsministeren
det med at dette er urimelig svartmaling fra Enoksen.

Om gasskraftverk sier han følgende:

«Min holdning og retorikk
er fortsatt den samme: at konvensjonelle gasskraftverk er sterkt
forurensende. Enoksen burde være opptatt av og glede seg
over at slike gasskraftverk er skutt ut i det blå.»

Nå må jeg si at på det
tidspunktet ble jeg ganske glad, for jeg tenkte at etter
alt det rotet som har vært i den senere tid, har faktisk
Regjeringen bestemt seg for at man virkelig skal skyte
denne typen gasskraftverk ut i det blå, og si nei til bygging
av sterkt forurensende gasskraftverk. Men etter å ha
hørt innledende runde her i dag, er forvirringen ytterligere
skrudd opp et hakk. Så mitt spørsmål til
statsråden er: Kan statsråden bekrefte det statsministeren
svarer i Dagbladet, at sterkt forurensende gasskraftverk virkelig
er «skutt ut i det blå», og at Regjeringen ikke
vil tillate bygging av slike gasskraftverk?

 Dette har jeg også svart på tidligere.

Statsministerens utsagn er i en polemisk form
helt korrekt. Det manifesterer seg rett og slett i at Naturkraft har
kommet til departementet og sagt at den konsesjonen som de har for å bygge
konvensjonelle gasskraftverk, ikke lar seg realisere innenfor
tidsrammen av konsesjonen som løper ut i 2004. De har derfor
drøftet med departementet muligheten for å forlenge
konsesjonen, og nå bærer det i retning av – og
det er jeg veldig glad for – at Naturkraft vil inngå et
samarbeid med departementet om å se
på muligheten for å reise CO2-frie gasskraftverk
i stedet.

Uttrykket «skutt ut i det blå» har
dekning så langt som at man ennå ikke
har noen som helst konkret oppfatning av når
det er mulig, på kommersielt grunnlag, å bygge
de konvensjonelle gasskraftverkene.

For øvrig er også representanten
Enoksen klar over at når man inngår i et regjeringssamarbeid
med ulike parter som har ulike standpunkter i en del vanskelige
saker, er det snakk om å kompromisse. Det er noe av politikkens kunst,
men ikke å gjøre det på en
slik måte at en taper troverdighet.

Senterpartiet måtte
for sin del samarbeide med Kristelig Folkeparti
og Venstre om EØS-avtalen, som vi vet at Senterpartiet
var sterkt imot. Men de hadde realisme nok til å se at
skulle de gå inn i et slikt regjeringssamarbeid, var det
nødvendig å gjøre kompromisser også på et
slikt sårt og vanskelig punkt for Senterpartiet.

Jeg må innrømme at Sem-erklæringen
har veldig mange gode formuleringer som avdekker Kristelig
Folkepartis miljøpolitikk f.eks., og som miljøvernministeren fremfører
på en meget god og engasjert måte. Den inneholder
selvfølgelig også elementer som ikke
uten videre avspeiler Kristelig Folkepartis politikk,
men slik er det altså å inngå i en koalisjon
og lage politiske kompromisser. At Høyres politikk også avspeiles
i Sem-dokumentet, kan jo ikke være
særlig overraskende.

 Saken om gasskraftverk har jo en ganske
spesiell forhistorie. I mars 2000 var samtlige tre sentrumspartier,
Kristelig Folkeparti, Venstre og Senterpartiet,
enige om at dette var en så viktig sak at man ikke ønsket å fortsette
i regjering dersom Stortinget fattet vedtak om at det skulle bygges
sterkt forurensende gasskraftverk. Disse tre partiene
lanserte også den gang en pakke for å få fram
forurensningsfrie gasskraftverk. De tre partiene
visste også den gangen at det ikke var
et kommersielt grunnlag på kort sikt for å bygge
forurensende gasskraftverk. Men til tross for det tok man altså et
kraftig politisk standpunkt. Man kunne ikke være
med på å bygge denne typen gasskraftverk og stå for
et slikt vedtak i Stortinget. Jeg mener det stod respekt
av det.

Jeg skjønner at Kristelig
Folkeparti er nødt til å kompromisse
når de skal sitte i regjering på nytt. Men er statsråden
da enig i at når man ikke bare godtar
Stortingets vedtak, men sågar også fremmer
forslag om bygging av et nytt forurensende gasskraftverk i forbindelse
med Snøhvit-feltet, har Kristelig Folkeparti
inntatt et helt nytt standpunkt i forhold til i mars 2000?

 Når det gjelder Kristelig Folkepartis
syn på dette, er ikke det endret. Når
det gjelder Kristelig Folkepartis vilje til å gå inn
i et regjeringssamarbeid for å finne sammen med andre
partier om en felles politisk plattform, er det Sem-erklæringen
jeg refererer til.

Og bare for at en skal være
klar over hva som var utfordringen: Her hadde Stortinget vedtatt
konsesjon for de tre gasskraftverkene som ligger på Kårstø,
Kollsnes og i Skogn. Hvis noen av disse skulle måtte
endre forutsetninger, måtte en altså tilbake
til Stortinget og få nye vedtak. Det var ikke
en realistisk utgang på de forhandlingene
vi hadde med Høyre, og vi ble da enige om en slags «time
out»: Vi godtar de konsesjoner som er gitt for de tre gasskraftverkene,
men ønsker deretter å bygge CO2-frie
gasskraftverk på alle andre prosjekter, eller
vi bygger slike gasskraftverk basert på Kyoto-avtalens
mekanisme om kvoter.

 Det blir oppfølgingsspørsmål – Øystein Djupedal.

 Det er i sannhet riktig som ministeren bekrefter,
at Kristelig Folkepartis vilje til å sitte i
regjering er større enn politikkens innhold, noe denne
saken bekrefter til alt overmål.

Nå prøver ministeren å snakke
seg bort fra det som er sakens faktiske realitet, og forvirringen
er brakt opp på et meget høyt nivå.
Det statsministeren har sagt, er at «gasskraftverk er skutt
ut i det blå». Dette er beviselig ikke
riktig. Det planlegges og forberedes nå bygging av gasskraftverk
knyttet til Snøhvit-feltet i Hammerfest. Dette er et gasskraftverk
som behandles på en helt annen måte
enn de øvrige gasskraftverk som Stortinget har hatt til
behandling en rekke ganger, der det ikke minst er gitt konsesjon,
og der forurensningslovens bestemmelse
gjelder.

Det jeg nå må få avklart
med ministeren, er følgende: Hva er det som gjør
at et gasskraftverk lokalisert til Snøhvit skal behandles
på en annen måte enn de gasskraftverk
som den forrige regjeringen Bondevik faktisk gjorde en
iherdig og prisverdig jobb for å få skutt ut i
det blå? Et gasskraftverk lokalisert på Kårstø eller
Kollsnes eller for den del i Skogn kan da vel ikke, i
forbindelse med en rent praktisk og rettslig bindende behandling, være
annerledes enn den er for gasskraftverket knyttet til Snøhvit?

 Når det gjelder de tre gasskraftverkene
som vi nå har snakket om, Kårstø, Kollsnes
og Skogn, har jeg forklart at muligheten for en kommersialisering ikke
er realiserbar innenfor den tidsrammen de har
fått til å realisere dette. Nå har Industrikraft
Midt-Norge ikke foreløpig meldt tilbake, men
de vil bli stilt overfor de samme utfordringene samt de kalkulasjonene
som Naturkraft har gjort.

Når det gjelder Snøhvit,
var også det en del av de forhandlingene som
sentrumspartiene, altså Venstre og Kristelig
Folkeparti, hadde med Høyre, og i Sem-erklæringen
er det nøyaktig foreskrevet hvordan
denne enigheten om Snøhvit er å forstå.
Vi utsatte behandlingen av Snøhvit i tre måneder
for å gå gjennom hver eneste høringsuttalelse,
og jeg kan godt detaljere hvor grundig arbeid vi har gjort med dette
i departementet i de tre månedene. Hver eneste høringsuttalelse
er gjennomgått. Vi har sett på alle
miljøkonsekvensene og tatt hensyn til disse, og vi mener
at konklusjonen vår er basert på et forsvarlig
grunnlag, slik at alle klima- og miljøhensyn
er ivaretatt.

 Sylvia Brustad – til
oppfølgingsspørsmål.

 Det jeg syns vi tydelig får demonstrert
her, er at for Kristelig Folkeparti er det viktigere å ha
statsministeren og å sitte i regjering enn politikken,
men la nå det ligge.

Når Steensnæs gjentar her
at det er riktig «i en polemisk form» det statsminister
Bondevik har sagt om at forurensende «gasskraftverk er
skutt ut i det blå», så tror jeg Steensnæs
vet like godt som alle oss andre som
er i denne salen, at det faktisk ikke er riktig. Samtidig
har Steensnæs i et tidligere svar til meg innrømmet
at det gasskraftverk som nå skal bygges på Snøhvit, ikke
er CO2-fritt. Begge deler kan ikke være
riktig. Kan ikke statsråd Steensnæs
nå være så snill å innrømme
at når statsminister Bondevik sier at «gasskraftverk
er skutt ut i det blå», så er det faktisk
tull?

 Presidenten synes ikke
akkurat det å karakterisere noen for å fare
med tull er særlig parlamentarisk, og presidenten ber representanten
bite seg merke i det.

 Jeg står fast på at det som
statsministeren i en polemisk form har gitt uttrykk for, er helt
korrekt. Det refererte seg til de tre gasskraftverkene på Kårstø,
Kollsnes og i Skogn. Nå må jeg ta et lite
forbehold om Skogn, fordi Industrikraft Midt-Norge foreløpig ikke
har meldt tilbake hvordan de vil forholde seg til dette.

Når det gjelder Snøhvit,
er det en spesiell sak, fordi man har trukket energianlegget på land
på Melkeøya, i forhold til andre prosjekter
hvor et slikt energianlegg ville ligge på sokkelen, og
som kjent er det jo flere slike gasskraftverk gående
på sokkelen i dag.

Jeg må si at jeg reagerer på representanten
Brustad som nå forsøker å gi
inntrykk av at Arbeiderpartiet har
en annen holdning når det gjelder Snøhvit, enn
det Samarbeidsregjeringen har. Det er på Arbeiderpartiets
grunnlag at denne saken er ført videre, og det er på arbeiderpartiregjeringens
premisser at denne saken fremmes for Stortinget. Jeg kan ikke
skjønne annet enn at Brustad nå skaper en
usikkerhet omkring Arbeiderpartiets holdning til CO2-frie gasskraftverk,
slik hun nå uttaler seg.

 Carl I. Hagen – til oppfølgingsspørsmål.

 Jeg stilte et tilleggsspørsmål
til statsråden i sted vedrørende stortingsvedtaket,
og fikk da et klart svar om at statsråden aktet å legge
stortingsvedtaket av 9. mars 2000 til grunn. Noen minutter
senere viser statsråden til en tidsfrist i den gitte konsesjonen,
og da legger han i tilfelle ikke Stortingets vedtak til
grunn. Regjeringen har ingen hjemmel, rettslig sett, til å sette noen tidsfrister.
I vedtaket av 9. mars er det henvist til hva som er vanlig i EØS-området
pr. 9. mars 2000 og inntil det blir et annet varig regime. Så den
tidsfristen er ikke gjeldende. Der er det regjeringen
Stoltenberg som ikke selv skjønte at de ikke
kunne sette noen tidsfrist. 

Er statsråden enig i at Regjeringen ikke har
hjemmel til å sette noen tidsfrister inntil Stortingets
vedtak er formelt opphevet? Det er ikke snakk om bare å legge
problemstillingen frem for Stortinget. Et rettslig bindende vedtak
overfor den norske regjering må oppheves av Stortinget
før Regjeringen har den handlefriheten som statsråd
Steensnæs går rundt og tror at han har.

 Det kan være nødvendig å gjenta
det som for så vidt Hagen la inn som en oppsang, nemlig
at Regjeringen og denne ministeren baserer alle sine
beslutninger på Stortingets premisser. La meg altså gjenta
det.

Så er det slik at både etter
forurensningsloven og etter energiloven er det praksis å sette
tidsfrister for gjennomføring. Det har vært gjennomført
siden lovene ble implementert. Det er aldri slik at det
gis konsesjoner og utslippstillatelser uten tidsfrister. Det ville være
noe helt nytt. Det er riktignok ikke hjemlet i loven,
men det er etablert praksis. Og det er det da departementet
som gjennomfører etter sedvane, og tidsfristen
blir da vurdert i forhold til gjennomføringen av prosjektet.
Det er for å sikre at man ikke gir tillatelse
til en konsesjon uten at utbygger gjennomfører
det omsøkte prosjektet innen rimelig tidsfrist.
Hvis Hagen ønsker å endre
en slik praksis, må han gjerne ta opp dette, men det jeg
har forholdt meg til, og det departementet har forholdt seg til,
er tidsfristen. Det var for øvrig arbeiderpartiregjeringen
som gav den tidsfristen.

 Vi går videre til neste
hovedspørsmål.

Hvis vi nå fortsetter
på samme tema, vil det ikke bli gitt anledning
til oppfølgingsspørsmål, slik at vi også skal
rekke andre hovedspørsmål.

 Mitt spørsmål går
til olje- og energiministeren.

I en artikkel i Dagbladet i går fikk
vi på en god og nøktern måte
illustrert forholdet mellom tilbud
på og etterspørsel etter kraft i Norge.
Artikkelen bekrefter at vi i Norge vil få både
strømrasjonering og kraftkrise dersom ikke noe
gjøres. I tillegg slås det fast at omfattende
enøktiltak ikke har virket. Mangelen på kraft
i markedet er selvfølgelig også i tillegg
til skyhøye avgifter medvirkende til høye
strømpriser som forbrukerne må svi for.

I en kommentar til nevnte artikkel uttaler
olje- og energiministeren at man i Regjeringen tar energibalansen på alvor.
Han sier også at han har som målsetting
at vi skal bli nettoeksportør av kraft. Jeg må jo
si meg enig i denne målsettingen. Det skulle bare
mangle at vi som er en energistormakt, ikke skulle klare
det! Jeg vil likevel spørre statsråden:
Hvordan i all verden skal en kunne oppnå målsettingen
om å bli nettoeksportør av kraft når tiltakene
han støtter, som vindmøller o.l., ikke
engang er nok til å dekke økningen i etterspørselen
i innlandsmarkedet?

 Kraftbalansen er en svært viktig del
av det ansvarsområdet jeg har som olje- og energiminister.
Det er bekymringsfullt at vi i dag, i et normalår, faktisk
er avhengig av import. Dette bør vi endre på.
I Sem-erklæringen står det faktisk at Norge
bør kunne ta mål av seg til å bli en
av Vest-Europas ledende energiprodusenter, dvs. at minstekravet
bør være at vi skal sørge for
at vi har nok kraft til å forsyne vår egen husholdning,
vårt eget næringsliv og vår egen industri med
den kraft vi trenger. Vi kan også ha ambisjoner
om å produsere så mye energi at vi kan eksportere,
men det må skje gjennom en sammensatt portefølje.
Jeg gjentar for sikkerhets skyld de fem elementene som en norsk
kraftbalanse bør bygge på:

For det første må en
gjennomføre enøktiltak på en forstandig
måte, hvor bl.a. varmepumper er et viktig element.

For det andre må en satse
på nye fornybare energikilder, både
bioenergi og vindkraft. Og det er altså slik
at bare ved å satse på dette, får
vi en energibalanse. Det er ikke riktig det som representanten
nå sa, at dette ikke vil være tilstrekkelig.
Ved å satse på vindkraft og bio innenfor
en tiårsperiode
vil vi kunne få 7 TWh med ny energi, som altså i
seg selv vil rette opp kraftbalansen.

I tillegg bør vi ruste opp vannkraftanleggene
våre, rørgatene, turbinene, generatorene og linjenettet.

For det fjerde bør vi sørge
for en bedre kabling mot utlandet. Vi inngår
i et nordisk kraftmarked, som etter hvert også blir
europeisk, og dermed har vi mulighet til å importere og
eksportere når det ligger til rette for dette.

Og endelig: Her får vi tid til å utvikle
CO2-frie gasskraftverk som kan forsyne nettet med kraft. Vi har
tid til å gjøre dette gjennom en målrettet
satsing på forskning og utvikling.

 Jeg takker statsråden for svaret,
som jeg ikke synes var særlig oppklarende.

Som jeg sa i mitt hovedspørsmål,
er Norge i dag en energistormakt med enorme ressurser.
Problemet er jo bare at politisk handlingslammelse, både
fra Regjeringen og stortingsflertallet, hindrer at vi
tar disse ressursene i bruk.

Ved behandlingen av vannkraftprosjektet i Saltfjellet-Svartisen-området
i fjor satte Stortinget en effektiv stopper for både
dette og lignende fremtidige prosjekter. Nå ser vi også at
statsråden finner på de utroligste krumspring
for å stoppe de planlagte gasskraftverk. Har statsråden
tenkt å kaste av seg denne handlingslammelsen og støtte økt
produksjon, siden han, ifølge Dagbladet iallfall, har som
målsetting at vi skal være nettoeksportør
av kraft?

 For nå å gjøre det
klart hva som er forskjellen på Fremskrittspartiets og
Samarbeidsregjeringens politikk når det gjelder energiforsyningen:
Vi tror på at det går an å balansere
hensynet til en større produksjon og
en bedre kraftbalanse med nødvendige hensyn både
til miljø, til klima og til fiskeriressursene. Hvis vi
skal få dette til, må vi gå skrittvis
fram. Vi må ikke få fram en energiproduksjon
som kan sette andre viktige samfunnshensyn til side, enten
det er internasjonale klimaforpliktelser, viktige miljøhensyn eller
hensynet til fiskeriressursene, som særlig i de nordlige
områdene er så avgjørende i forhold til både
verdiskaping, sysselsetting og bosetting.

 Det blir oppfølgingsspørsmål – Øyvind Korsberg.

 Artikkelen i Dagbladet i går slår
fast at til tross for omfattende satsing på enøktiltak, øker
forbruket i Norge med om lag 1,5 pst. årlig. Statsråden
bekrefter dette i brev til energi- og miljøkomiteen
angående Snøhvit, hvor han skriver at det ser
ut til at veksten vil fortsette, til tross for betydelig
satsing på omlegging av energibruk og energiproduksjon.

Dette vitner om at den kostbare satsingen på enøktiltak ikke
har virket, og at stortingsflertallets målsetting i energimeldingen
om omlegging av bruk og produksjon ikke
har vært noe annet enn et kostbart luftslott, noe Fremskrittspartiet
hevdet og advarte mot ved behandlingen av meldingen.

Vil statsråden nå ta innover
seg denne utviklingen og endre kurs? Eller vil
han fortsatt bruke milliarder av skattebetalernes penger
på denne gedigne enøkfiaskoen?

 Jeg er grunnleggende uenig med representanten
Korsberg i at dette har vært en fiasko. Men jeg innser
at når det gjelder enøk, kan det gjøres
mye mer.

Jeg tror at etableringen av Enova i Trondheim,
som skal ha hovedansvar for energiomleggingen
og særlig få fram enøktiltak og nye fornybare
energikilder, vil kunne bety et virkelig løft
for dette. Det er et bredt flertall i Stortinget som står
bak opprettelsen av Enova. 5 milliarder kr skal satses i løpet
av ti år. I løpet av i fjor og i år har
det blitt satt av 500 mill. kr. Det tas sikte
på at et tilsvarende beløp skal sikre oppfølging
av det viktige arbeidet som Enova gjør, slik at vi når
målet om 7 TWh i fornybare energikilder innen
2010.

 Vi går til neste hovedspørsmål,
fra Inga Marte Thorkildsen. Dessverre
tror presidenten ikke vi rekker flere hovedspørsmål
i dag.

 Mitt spørsmål går
til justisminister Dørum.

Bare ved Hamar politikammer er tre
personer omkommet siden 1996 etter å ha blitt
kastet i fyllearresten. Flere andre overstadig berusede
mennesker har mistet livet andre steder i landet fordi
politiet åpenbart har feilvurdert situasjonen.
Flere av sakene har endt med henleggelse på grunn av bevisets
stilling.

Hvordan er det mulig at vi kan ha en situasjon
ved flere av landets politikamre som er så til de grader
utilfredsstillende at mennesker
dør fordi politiet ikke er
i stand til å vurdere deres tilstand? Er det ikke åpenbart
for justisministeren at det her er nødvendig med en full
gjennomgang for å fastslått en gang for alle
at overstadig berusede personer ikke har noe som helst
i fyllearresten å gjøre, men at de skal ha behandling
av helsepersonell, og at dette er det eneste forsvarlige?

 La meg først med presidentens tillatelse
korrigere noe som kunne misforstås i deler av mitt svar
til representanten Storberget: Etter å ha konsultert
min hukommelse var iverksettelsestidspunktet for tomtefesteloven
1. januar i år, og det var derfor Arbeiderpartiet, selvfølgelig,
fremmet et Dokument nr. 8-forslag i desember. Det jeg sa, kunne
muligens oppfattes som at det var iverksatt sist sommer. – Og
man skal være korrekt i Stortinget.

Så tilbake til spørsmålet
som er stilt – jeg håper at tiden kan telle fra
nå av.

Det spørsmålet som er stilt,
er det grunn til å ta svært alvorlig. Derfor er også SEFO inne
i hver eneste sak, slik som de nå er på Hamar.
SEFOs rapport vil foreligge når den skal, og vil selvfølgelig
telle med. Jeg har uavhengig av det bedt Politidirektoratet om å gi
meg en framstilling av det som har skjedd på Hamar – i
den utstrekning det ikke påvirkes eller
berøres av SEFOs etterforskning – for å få den
kunnskapen med, og jeg har også generelt fått
til gjennomsyn og sett på de retningslinjer som gjelder
i dag. De tilsier regelmessig tilsyn, og de tilsier at man skal
vurdere forholdet til helsemyndighetene. Nå kan det være
mange situasjoner hvor det er vanskelig, men det skal ikke være
svar nok i seg selv. Derfor sa Politidirektoratet i går
at de vil gå ut med initiativ både
for å få callinganlegg og for å få elektronisk
overvåking i politiarresten. De har også gjort
noe som etter min mening er både svært
viktig og riktig, ved å sette ned en arbeidsgruppe for
bl.a. å se på forholdet til helsemyndighetene.

Jeg legger vekt på at man skal gjennomgå nettopp
forholdet til helsemyndighetene, slik at man så langt som det
er mulig, kan sikre seg mot situasjoner hvor man ikke ut
fra noen politifaglig vurdering kan være
trygg på situasjonen. Jeg oppfatter det slik
at det er Politidirektoratets hensikt med gruppen, og jeg vil selvfølgelig
i samråd med direktoratet følge opp nettopp
spesielt dette forholdet som handler om det helsefaglige.

 Jeg takker for svaret. Men etter
mitt syn dreier dette seg dypest sett om et menneskesyn
som vi ikke kan være bekjent av: at
folk som drikker seg for fulle, har seg sjøl å takke,
og at de fortjener straff i stedet for hjelp.

Vi har altfor mange ganger hittil sett konsekvensen
av en sånn holdning. Vi forventer derfor fra SVs side
at ministeren aktivt engasjerer seg i dette, slik at det tragiske
dødsfallet på Hamar er det siste vi opplever av
denne typen dødsfall i norske arrester. Og da
tror jeg ikke at det vil holde at man skal ha bedre
tilsyn med dem som er satt i fyllearresten. Vi må innse
at disse menneskene ikke har noe i fyllearresten å gjøre,
men at de skal sendes til medisinsk kyndig personell som kan ta
seg av dem på egnet måte.

 Jeg vet ikke om representanten mente å tillegge
meg et menneskesyn som gikk ut på at man skulle behandle
rusede folk på en tilfeldig måte. Det antar jeg ikke
var hensikten. Jeg antar det var hensikten at ingen skulle stå for
det synet.

Jeg legger for det første
til grunn, helt uavhengig av denne saken, at ethvert voksent menneske
har et ansvar for å vite hva man gjør.
Hvis man da skulle være så uheldig at man
blir utsatt for rus enten fordi man kanskje i et tenkt tilfelle
har drukket noe man ikke vet hva er, eller kanskje enda
verre: at man holder på med kjemiske designerdrugs, er
det klart at man står overfor en meget problematisk situasjon.
Den situasjonen har jeg forutsatt at man kan gjennomgå i
den arbeidsgruppen som nettopp Politidirektoratet har
tatt initiativet til i samarbeid med helsefaglige
myndigheter. Og jeg vil si at det bekymrer meg faktisk uavhengig av
Hamar-saken at vi kanskje i tiden som kommer, både i forhold
til politi og soning, kan møte mennesker som
tar inn stoffer som det av og til kan være forferdelig
vanskelig å registrere. Det gjør
utfordringen formidabel, ikke bare for politiet,
men også for helsemyndigheter.

 Det blir oppfølgingsspørsmål – det
siste – Gunn Karin Gjul.

 De siste fem årene er ungdoms alkoholforbruk
fordoblet, og alkoholforgiftning er et økende problem.
Vi vet nå at det dør flere av akutt alkoholforgiftning
enn av narkotikaoverdoser. Og mange av disse havner da altså i
politiets varetekt. Etter Arbeiderpartiets mening bør ikke
disse havne på glattcelle, men rett og slett i en sykehusseng.
Det mener vi kan gjøres mulig med enkle, klare
grep og retningslinjer, ikke bare ved etterforskning
av SEFO.

Jeg vil gjerne utfordre
statsråden: Vil statsråden nå innarbeide
et krav om legetilsyn i straffeprosessloven eller i egne
retningslinjer til politiet, sånn at vi unngår flere
slike hendelser?

 Til min kunnskap ligger det i gjeldende retningslinjer
forpliktelser til å bruke både lege
og medisinsk personell, men det er alltid grunn til å stille
spørsmål om retningslinjene er gode
nok. Det er derfor jeg for det første har bedt
om dem, og dernest er det slik at det er derfor også Politidirektoratet
har bestemt seg for å se på situasjonen.
Det er jo nettopp den situasjonen jeg beskrev i sted,
hvor unge mennesker kan lide av det som representanten
beskrev korrekt som akutt alkoholforgiftning, for ikke å snakke
om situasjoner hvor man kan komme bort i kombinasjoner med andre
stoffer. Og jeg kommenterer ikke enkeltsaken nå,
for jeg kjenner ikke til hva det gjelder. Det er nettopp
det som tilsier at man må ta denne tette dialogen med helsemyndighetene for å sortere.

Og jeg gjentar: Jeg tror vi vil få formidable
utfordringer, ikke bare i forhold til politiet,
men også ved soning, når vi ser utviklingen
i narkotika- og rusmiddelbruken. De forholdene er jeg selvfølgelig
innstilt på å gå inn i fordi utfordringene
er nye, og vi må ta dem på alvor.

 Tiden for den muntlige spørretimen
er godt og vel omme. Vi går over til den ordinære
spørretimen.





                    
                    
                    

 Det blir en lang rekke endringer
i den oppsatte spørsmålslisten, og presidenten
viser i den sammenheng til den oversikt som er omdelt på representantenes
plasser i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmålene 4, 5 og 6, fra
henholdsvis representantene Berit Brørby, Olav Gunnar Ballo
og Gunn Karin Gjul til kultur- og kirkeministeren, blir besvart
av barne- og familieministeren på vegne av kultur- og kirkeministeren,
som er bortreist.

Spørsmålene 17 og 19, fra
henholdsvis representantene Søren Fredrik Voie
og Rune J. Skjælaaen til utdannings- og forskningsministeren,
utsettes til neste spørretime, da statsråden er
bortreist.

Spørsmål 18, fra representanten Lena
Jensen til utdannings- og forskningsministeren, vil bli besvart
av finansministeren på vegne av utdannings- og forskningsministeren,
som er bortreist. Etter anmodning fra finansministeren
blir dette spørsmålet flyttet og besvart etter
spørsmål 3, som skal besvares av samme statsråd.

Spørsmål 20, fra representanten Anne
Helen Rui til fiskeriministeren, vil bli besvart av landbruksministeren på vegne
av fiskeriministeren, som er bortreist. Etter anmodning
fra landbruksministeren blir dette spørsmålet flyttet
og besvart etter spørsmål 8, som skal
besvares av samme statsråd.

Spørsmål 32, fra representanten
Øystein Hedstrøm til kommunal- og regionalministeren, vil
bli besvart av arbeids- og administrasjonsministeren på vegne
av kommunal- og regionalministeren, som er bortreist. Etter
anmodning fra arbeids- og administrasjonsministeren blir dette spørsmålet
flyttet og besvart etter spørsmål 22,
som skal besvares av samme statsråd.

Spørsmål 33, fra representanten
Odd Roger Enoksen til kommunal- og regionalministeren, utsettes
til neste spørretime, da statsråden er bortreist.

Spørsmål 22, fra representanten
Heikki Holmås til arbeids- og administrasjonsministeren,
bortfaller, da spørreren ikke er til stede.

Spørsmål 34, fra representanten
Per Roar Bredvold til forsvarsministeren, vil bli besvart av samferdselsministeren
på vegne av forsvarsministeren, som er bortreist.

Spørsmål 35, fra representanten
Ågot Valle til miljøvernministeren, vil bli besvart av
helseministeren som rette vedkommende. Etter
anmodning fra helseministeren blir dette spørsmålet
flyttet og besvart etter spørsmål 16,
som skal besvares av samme statsråd. Spørsmålet
vil bli tatt opp av representanten Hallgeir H. Langeland.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 18


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 20


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 35


    
        

Spørsmål 17


    
        

Spørsmål 19


    
        

Spørsmål 21


    
        

Spørsmål 22


    
        

Spørsmål 32


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 27


    
        

Spørsmål 28


    
        

Spørsmål 29


    
        

Spørsmål 30


    
        

Spørsmål 31


    
        

Spørsmål 33


    
        

Spørsmål 34


    



                    

 Dette spørsmålet,
fra representanten Lena Jensen til utdannings- og forskningsministeren,
vil bli besvart av finansministeren på vegne av utdannings- og
forskningsministeren.

 «I kronikk i Dagsavisen lørdag 9. februar
d.å. skriver statsråden: «Men kanskje
er det for mye forlangt at den enkelte lærer skal greie å differensiere
undervisningen til hvert enkelt individ i klassen.» Statsråden ønsker å diskutere
andre former for differensiering.

Hvilke andre former for differensiering
tenker statsråden på?»

 I statsråd Clemets kronikk i Dagsavisen
9. februar stilte hun spørsmål ved om vi
stiller for store forventninger til lærerne når
det gjelder tilpasset opplæring. OECD-undersøkelsen
PISA 2000 viste at norske elever kommer relativt dårlig
ut når det gjelder leseforståelse og kunnskaper
i matematikk og naturfag. Undersøkelsen viste også at
det er foruroligende stor spredning i norske elevers leseforståelse,
at mange har negative holdninger til skolearbeid, og at opplæringen ofte
forstyrres av uro. Dette er en utfordring for
skolen. Vi må spørre oss om det er noe med selve
skolen og skolesystemet som gjør at vi ikke er gode
nok. Det er dette jeg vil løfte frem i en åpen
diskusjon, sier statsråden i denne kronikken.

Mange skoler gjør en stor innsats
for å motvirke problematferd, og mange lykkes i betydelig
grad. Når skoler ikke får til forbedring,
kan det skyldes at de ikke tar mulige virkemidler i bruk.
Opplæringsloven åpner bl.a. for å organisere
elevene på andre måter enn i vanlige
klasser for bestemte deler av opplæringen
og i særlige tilfeller flytte elever når hensynet
til andre elever tilsier det.

Ulike alternative tiltak har vist at de kan
bidra til å løse alvorlige menneskelige
problemer på en måte
som er avgjørende for enkelte elevers videre utvikling.
Samtidig er alternative opplæringstilbud ikke
en løsning som passer for alle. Det finnes også kritiske
innvendinger, f.eks. det faktum at elevene i grunnskolen har rett
til å gå på den skolen som ligger nærmest, eller
ved den skolen i nærmiljøet de sokner til, og
de har rett til å høre til en klasse.
Det kan derfor være problematisk å ta
elever med store atferdsvansker ut av hjemmeskolen og klassen. Å overføre
elever til alternative skoletilbud må ikke fungere
som sovepute for videreutviklingen av hjemmeskolen. Erfaring viser også at
det kan være problematisk å samle mange
elever med problematferd i egne enheter.

Jeg mener imidlertid at vi, mer enn
det som er vanlig i dag, må være villig
til å vurdere alternative opplæringstilbud.
Alternativ tilrettelegging kan foregå både
innenfor den enkelte skole og som alternative
tiltak for flere skoler i en kommune, bl.a. organisert som egne
skoler. En del kommuner har gått sammen om å danne
interkommunale alternative tilbud.

Læringssenteret er bedt om å foreta
en kartlegging av ulike former for alternativ opplæring
knyttet til atferdsproblematikk og å sørge for
at det blir foretatt en grundig evaluering av
organisering og innhold. Dette materialet vil
inngå i grunnlaget for diskusjonen.

Regjeringen har oppnevnt et offentlig utvalg
som skal vurdere innholdet, kvaliteten og organiseringen i grunnopplæringen
og legge frem en tilråding tidlig våren 2003. Spørsmål
knyttet til tilpasset opplæring og differensiering
blir viktige tema i dette arbeidet.

 Jeg takker for svaret. Jeg må si at uttalelsen
fra statsråden uroet meg litt da jeg leste den. Høyre sier
i sitt program at man ønsker flere spesialskoler
for elever med atferdsproblemer for å bedre læringsmiljøet både
for eleven og for de andre elevene i klassen, og at det
er «uakseptabelt» at en eller noen
av elevene skal få ødelegge undervisningen og
skolemiljøet for de andre.

Dette er en stemplingsteori og en gammel måte å angripe
skolen og elever på. Det vil på mange måter være en
dobbel straff for barnet. Hvis man vil satse på flere spesialskoler,
vil det for den integrerte skolen være en helomvending
og en ny politikk i forhold til den skolepolitikken vi har ført
i Norge. Jeg er helt enig i at vi skal ha differensiering
i skolen, og at det er viktig å oppnå likhet gjennom
differensiering. Spørsmålet mitt til finansministeren
er om finansministeren ser at man trenger å øke
og styrke kommuneøkonomien
og ha en sterkere lærertetthet for å oppnå likhet
for elevene?

 Det innlegget som nå ble holdt, forholdt
seg verken til mitt svar eller til statsråd Clemets
kronikk. Derfor må jeg svare ved å vise
til det svaret jeg gav, hvor jeg understreket at kommuner har valgt
ulike modeller for differensiering
for elever med atferdsvansker. Disse ulike modellene vil vi nå studere,
og Læringssenteret er bedt om å gjøre
den jobben og legge dette frem. Jeg synes kanskje at forsøk
som baserer seg på å hente erfaringer fra én
del av landet over til en annen region, er en ganske nyttig
form for forsøk. Det ligger ingen føringer i dette,
men det ligger der at erfaringsutveksling kanskje kan være
ganske sunt og fornuftig.

På det avsluttende spørsmål,
om kommuneøkonomien har
betydning for skolenes rammer, kan jeg svare bekreftende. Jeg kan
vel også svare bekreftende på at normalt øker
kommunerammene fra år til annet. Det er ingen prognose
for budsjettet for 2003, men det vil Stortinget bli kjent med i
oktober i år.

 Jeg takker for svaret. Jeg vil følge opp
spørsmålet med å si at det er gått
fem måneder siden valget, og dette var et valg om grunnskolen
og en satsing på grunnskolen, hvor partiene
lovte at man skulle gi den et løft. Jeg følger
opp dette med differensiering, fordi jeg mener at differensiering
er et viktig perspektiv med en større
lærertetthet. For å kunne oppnå en differensiering og
kunne følge opp de aller svakeste – og de sterkeste – elevene
er vi nødt til å ha en større lærertetthet,
og vi er nødt til å ha en sterkere kommuneøkonomi.
Skolesatsing, som ble lovet i valgkampen, hvor mye verdt er den?
Mitt spørsmål gir jeg til finansministeren: Hvor
mye er lovnadene om skole verdt, og vil vi se en større
satsing på grunnskolen videre – og på kommuneøkonomien?

 Spørsmålet er altså stilt
til utdannings- og forskningsministeren, men blir besvart av finansministeren.

 Med glede kan jeg svare ja på begge
spørsmål, og for øvrig viser jeg til
at Norge er blant de land innenfor
OECD-området som har høyest lærertetthet.
Det man nå driver en diskusjon om, er om den lærertettheten
kan utnyttes på en bedre måte, også for
de elever som har atferds- og læringsproblemer. Jeg tror
det er mye å hente ved erfaringsutveksling mellom
ulike deler av landet, og det materialet
vil bli lagt frem for Stortinget i tilknytning til den utredningen
som jeg omtalte i mitt første svar.





                

 Dette spørsmålet,
fra representanten Berit Brørby til kultur- og
kirkeministeren, vil bli besvart av barne- og familieministeren
på vegne av kultur- og kirkeministeren, som er bortreist.

 Jeg tillater meg å stille følgende spørsmål
til statsråd Dåvøy:

«I forbindelse med salg av 25 dekar
prestegårdsjord til Gran kommune har Opplysningsvesenets
fond forlangt 7 pst. rente av kjøpesummen på 2,l
mill. kr og et administrasjonsgebyr på vel 50 000 kr. Dette
oppleves som svært urimelig.

Synes statsråden dette er en god praksis,
og hva vil statsråden gjøre for at fondet benytter
en annen forretningsskikk ved salg av prestegårdsjord?»

 Jeg vil på vegne av kultur- og kirkeministeren
besvare dette spørsmålet fra representanten Brørby.

Som representanten sikkert kjenner til, har
Opplysningsvesenets fond mange likhetstrekk med en stiftelse. Fondet
er bl.a. eier av prestegårder. Forvaltningen
av fondets eiendommer har vært diskutert i Stortinget flere ganger,
og de seneste årene har det vært arbeidet
systematisk med salg av prestegårdsgrunn.

Fram til 1. januar 2001 lå den daglige
og løpende forvaltningen av fondet til Kirke-, utdannings-
og forskningsdepartementet. Fra 2001 ble forvaltningen
lagt til et særskilt forvaltningsorgan under departementet,
med et eget styre. Det er derfor styret som nå er ansvarlig
for forvaltningen av fondet, herunder salg av prestegårdsgrunn, etter
de prinsipper og retningslinjer som gjelder. Slike retningslinjer
og prinsipper ble senest drøftet i Stortinget for et år
siden, i forbindelse med behandlingen av stortingsmeldingen om Kirkens økonomi,
som Stoltenberg-regjeringen la fram. Viktig i denne sammenheng
er at fondet skal forvaltes etter forretningsmessige prinsipper.

Når det gjelder den konkrete saken
som representanten viser til, følger det av den forvaltningsordningen
som nylig er etablert, at det er styret for fondet som må foreta en
vurdering av om det her foreligger en urimelig
avtale i strid med de prinsipper og retningslinjer som gjelder ved salg
av prestegårdsgrunn. Jeg skal imidlertid sørge
for at styret for fondet blir gjort kjent med representantens spørsmål
og mitt svar. Det er også naturlig at fondet
orienterer departementet om denne saken.

 Jeg takker for svaret, som i og for seg ikke
er noe overraskende svar, for jeg er også klar over
at Opplysningsvesenets fond opererer etter retningslinjer
gitt av Stortinget. Men i denne saken synes jeg staten som grunneier
fremstår som en veldig grådig eier. Spørsmålet
er jo om vi skal akseptere dette, sett i lys av at også staten,
dvs. vi, bl.a. pålegger kommunene å føre en
gebyrpolitikk hvor selvkostprinsippet legges til grunn.

Jeg har forståelse for at man fra
Stortingets talerstol ikke kan instruere fondets styre
her og nå, men jeg vil utfordre statsråden
på om hun kan ta avstand fra at dette er en riktig forretningspolitikk å føre,
hvor man faktisk konkurrerer med de grådigste eiendomsmeglere
som vi har i landet, at man bør instruere fondets styre
til å utøve noe mer politisk skjønn
enn det de faktisk har gjort i denne saken.

 Man har jo uansett konsekvenser vedtatt et
prinsipp om at fondet skal drives på et forretningsmessig
grunnlag. Dette har det også vært politisk
enighet om i Stortinget. Å gå så langt som til å ta
avstand i en enkeltsak som departementet ennå ikke
har fått en orientering om, kan jeg ikke gjøre.
Men det jeg skal gjøre, er å be departementet
innhente en orientering om saken fra fondet. Om man skal gjøre
noe i sakens anledning, kan jeg ikke svare på før
man får uttalelsen fra fondet. Først da vil departementet
kunne se hvordan fondet har håndtert dette spørsmålet.

 Når statsråden da vil ta
seg bryet med å sjekke hva fondets styre har gjort i denne
saken, er det viktig å ha med seg at fondets styre har
sagt til Gran kommune at de vil ha renter på 7 pst. av
kjøpesummen, som er 2,1 mill. kr, og at dette skal påløpe
helt fram til delingsvedtak er foretatt i fylkeslandbruksstyret.
Og det kan ta veldig lang tid. Det høres for meg ut som
en svært urimelig politikk fra fondets side, så jeg
vil bare be statsråden om å ta med disse
synspunktene når hun skal sjekke saken videre.

 Det kan jeg bekrefte at vi skal ta med oss
i vurderingen.





                

 Dette spørsmålet,
fra representanten Olav Gunnar Ballo til kultur- og kirkeministeren,
vil bli besvart av barne- og familieministeren på vegne
av kultur- og kirkeministeren, som er bortreist.

 Jeg har følgende spørsmål til
statsråden:

«I forbindelse med innspillingen av
filmen om Kautokeinoopprøret i 1852 (regissør
Nils Gaup) ønsker filmteamet å bidra
til oppbygging av en permanent bebyggelse i Kautokeino nær
identisk slik denne var i 1852. Kostnadene er beregnet til 10 mill.
kr. Byggene tenkes brukt til turisme, til Beaivvas teater, til overnatting
og som et levende museum over hva som hendte i 1852, der rekvisitter
fra filmen også kan framvises.

Vil statsråden bidra til at prosjektet
kan realiseres?»

 Jeg vil besvare dette spørsmålet
på vegne av kultur- og kirkeministeren.

Kultur- og kirkedepartementet har ikke
mottatt noen søknad om støtte
til dette prosjektet direkte.

Kultur- og kirkedepartementet forvalter ordningen med
investeringstilskudd til nasjonale kulturbygg. I den sammenhengen
vil jeg vise til at tilskudd prioriteres etter en
plan som er lagt fram for Stortinget i budsjettproposisjonen for
2002. Av denne proposisjonen fremgår det at det tidligst
i 2006 vil være plass til nye prosjekter.

For øvrig vil jeg vise til
at all tilskuddsforvaltning til produksjon av
film er delegert til Norsk filmfond. Det er lagt opp til at fondet
på selvstendig grunnlag og med utgangspunkt i egne
faglige vurderinger avgjør hvorvidt et prosjekt skal tildeles
støtte. Stortinget sluttet seg til dette prinsippet under
behandlingen av budsjettproposisjonen for 2001.

 Jeg må bare sterkt betone at
dette ikke handler om søknad om midler
til en film. De kostnader som dreier seg om selve kulissene
til filmen, vil filmteamet som sådant dekke. Det det dreier
seg om, er et helt unikt prosjekt, der man altså kan få oppført
ca. ni bygg i Kautokeino, inkludert en kirke slik den stod i 1852,
i kjølvannet av at filmen er realisert, og ved at man fra
filmteamets side går inn og dekker de kostnadene man
ellers ville hatt til bygging av kulisser.

Jeg vil også henlede oppmerksomheten
på at man i forbindelse med behandlingen av utjamningsmeldingen
i Stortinget i juni 2000 fra Stortingets side
sa at man nettopp skulle se på tiltak i indre
Finnmark som kunne bidra – også med
bidrag fra staten – til å skaffe nye arbeidsplasser.
Her får man servert – ikke bare
på et sølvbrett, men på et gullbrett – en
mulighet for å skape slike arbeidsplasser. Og da må man ikke
la den muligheten gå fra seg. Og jeg er veldig overrasket – for
jeg har hatt kontakt med flere av departementene – over
hvor passivt man forholder seg til denne unike muligheten. Jeg er
fristet til å spørre: Hva slags alternative tiltak
tenker Regjeringen å sette i verk i indre Finnmark
for å skape disse arbeidsplassene? Parallelt har man, fra
en gruppe som har vært nedsatt i Finnmark, nettopp
dette som ett av de prioriterte prosjektene man ønsker å få realisert.

Man vil starte innspillingen av filmen i juli,
og hvis man mister den muligheten nå, vil man ha mistet
muligheten til å skape nettopp disse arbeidsplassene.
Og det står seriøse investorer bak for å kunne
drive dette på sikt. Jeg vil igjen spørre statsråden:
Vil man fra Regjeringens side gå aktivt inn og
se på de mulighetene som her foreligger
for å prøve å få til noe i forbindelse
med filminnspillingen?

 På vegne av kultur- og kirkeministeren
må jeg nok en gang presisere at dette også gjelder
oppbyggingen av nasjonale kulturbygg, og tilskuddene til disse er
prioritert i en rekkefølge. Nå har representanten
Ballo tidligere også vært i kontakt
med nærings- og handelsministeren om dette prosjektet,
og det er gitt et svar 5. februar i år der nærings-
og handelsministeren viser til at midler til næringsutvikling,
som dette også dreier seg om – representanten
snakker om arbeidsplasser – er kanalisert gjennom SND,
og i så måte blir filmselskapet
anbefalt å ta kontakt med SND Finnmark. Det vet ikke
jeg om kan ha vært prøvd.

 Det er et uttrykk som sier at der
det er en vilje, er det også en vei. Det som
man i utjamningsmeldingen tar utgangspunkt i, er situasjonen i Oslo
indre øst. Mange har trukket fram nettopp
Operaen som et tiltak i Bjørvika som skal bedre
forholdene i Oslo øst. Kanskje vil kostnadene
komme opp i 4 milliarder kr. Vi snakker her når
det gjelder indre Finnmark og Kautokeino, om et prosjekt
som kanskje vil koste 10 mill. kr, kanskje vil
det koste mindre nettopp fordi man får
det som et spleiselag der andre går
inn med betydelige midler. Så skal Regjeringen ikke
gripe den muligheten begjærlig, være
entusiastisk, prøve å få realisert dette.
I stedet skal man synliggjøre hvordan politikere klarer å undergrave
de mulighetene som ligger her, ved 

ikke

 å si:
la oss se nærmere på det, la oss se hva vi kan
få til, la oss få det til i forbindelse med revidert
nasjonalbudsjett!

Jeg vil igjen invitere statsråden
og kontakte kulturministeren for å prøve å få dette
på beina så raskt som mulig, slik at den unike
muligheten som her foreligger, ikke glipper.

 Jeg skjønner godt at representanten
Ballo brenner for dette prosjektet, som sikkert er svært
godt. Det jeg selvfølgelig kan gjøre, er å bringe
tilbake til kultur- og kirkeministeren det sterke engasjementet
i saken. Men jeg kan ikke på vegne av kulturministeren
her og nå tilkjennegi en positiv holdning, at dette vil
finne sin løsning med 10 mill. kr, verken
i revidert eller senere. Så jeg bringer det tilbake;
jeg har vel egentlig ikke gitt så veldig mye
håp, men jeg skal ta med representanten Ballos innspill
her.





                

 Også dette spørsmålet
skal besvares av barne- og familieministeren på vegne av
kultur- og kirkeministeren.

 Jeg vil gjerne stille et spørsmål
til kultur- og kirkeministeren:

«I Aurskog har det statlige Opplysningsvesenets
fond krevd et eldre par for en leieøkning på deres
boligtomt, som de har leid siden 1952, som innebærer
30 ganger større leie, fra dagens 570 kr til 17 100 kr
pr. år.

Synes statsråden staten som grunneier
bør stå bak en slik enorm tomteleieøkning,
og vil statsråden vurdere å instruere fondet til
kun å foreta rimelige leieøkninger for å dempe
avgiftstrykket for landets mange tomtefestere?»

 På vegne av kultur- og kirkeministeren
skal jeg besvare spørsmålet fra representanten Gjul.

Jeg har på vegne av kultur- og kirkeministeren
tidligere i dag besvart et annet spørsmål som
gjelder Opplysningsvesenets fond. Jeg orienterte da om at den løpende forvaltning
av fondet nylig er lagt til et særskilt forvaltningsorgan
med eget styre, og at styret skal forestå forvaltningen
av fondet på bakgrunn av de overordnede prinsipper og retningslinjer
som gjelder. Som jeg også nevnte, var disse prinsippene
og retningslinjene til drøfting i Stortinget våren
2001 i forbindelse med behandlingen av stortingsmeldingen om Kirkens økonomi
som Stoltenberg-regjeringen la fram.

Generelt gjelder prinsippet om at fondet skal
forvaltes på forretningsmessig grunnlag.

I dette ligger at bygninger, skog- og landbrukseiendommer
som tilhører fondet, herunder også festetomter, skal
forvaltes på en forretningsmessig forsvarlig måte. Både
departementet og styret for fondet må legge dette til grunn,
noe som innebærer at det vil være
markedsverdien av eiendommene som avgjør pris- eller
avgiftsnivå.

Når det gjelder den konkrete saken
som representanten viser til, er jeg enig i at økningen
i festeavgiften synes uforholdsmessig stor. Jeg har imidlertid ikke
grunnlag for å kunne uttale meg om økningen er
i utakt med prisutviklingen eller markedsutviklingen
i området. Hva som er korrekt markedsverdi, vil ellers
kunne være gjenstand for diskusjon. I slike tilfelle
kan festeren kreve et rettslig skjønn, eller
det kan gjennomføres en ny taksering av eiendommen.

Det følger av den forvaltningsordning
for fondet som nå er etablert, at det er styret som må vurdere
om økningen i den aktuelle festeavgiften er i strid eller
i utakt med de prinsipper og retningslinjer som gjelder,
og om det eventuelt bør gjennomføres
en ny taksering. Jeg vil derfor sørge for at styret blir
orientert om den saken representanten tar opp, og om mitt svar på representantens spørsmål.
Det er ellers naturlig at fondet i denne saken orienterer departementet
om hvordan saken er blitt fulgt opp fra deres side.

 Jeg er glad for at statsråden vil
orientere styret om den konkrete saken. Men dette er ikke
noe enkelttilfelle, det er noe som gjelder veldig mange tomtefestere
i hele landet. Opplysningsvesenets fond er grunneier
og har ansvaret for utleie av 12 000 tomter i landet. Det
er mange flere enn bare dette ekteparet som opplever den
samme situasjonen, at man får en formidabel avgiftsøkning.

Jeg synes også det er uakseptabelt
at man dekker seg bak kravet om maks profitt, for her har man også et
ansvar for å utøve et skjønn
og vise en viss form for rimelighet. Her opplever vi at
man øker avgiften fra ca. 500 kr til ca. 17 000 kr
i løpet av kort tid, og det mener jeg ikke
er å utøve et ansvarlig
skjønn. Jeg vil utfordre statsråden
på det, om ikke hun som ansvarlig
på dette området har et ansvar for å pålegge
Opplysningsvesenets fonds styre å utøve
et forsvarlig skjønn i et slikt tilfelle som dette.

 Nok en gang vil jeg påpeke at også Stortinget
har sagt at forretningsmessige prinsipper skal legges til grunn
for taksering. Noe av årsaken til at reguleringen av festeavgiftene
kan gi store utslag, henger sammen med at prisregulering ofte
skjer med flere års mellomrom. Hvis det da har vært
en betydelig prisutvikling i denne tiden, vil ny pristaksering av
tomtens verdi kunne gi stor økning i festeavgiften, uten
at jeg skal si at det er riktig nivå i dette
tilfellet. Det er klart at når det blir en økning,
blir det motstand og kritikk. Men det er faktisk også en
konsekvens av prinsippet om markedsleie, som departementet og fondet
er forpliktet til å følge i samsvar med Stortingets
forutsetninger. I den konkrete saken fra Aurskog skal avgiftene
i henhold til festekontrakten reguleres, etter det jeg
er kjent med, hvert 25. år, og det er nå 25 år
siden siste regulering.

Det vi skal gjøre, er å be
styret om en orientering. Om departementet eventuelt skal
gjøre noe mer, vil vi først kunne ta stilling
til etter at denne vurderingen foreligger fra
fondets styre.

 Jeg takker for svaret fra statsråden.
Jeg er glad for at hun vil komme til å følge opp dette.
Her dreier det seg om mange eldre mennesker
som har bodd på tomtene sine i over 50 år.
Det er pensjonister som har et begrenset antall kroner til disposisjon
hvert år, som nå får en formidabel avgiftsøkning,
som er helt uforutsigbar. Det dreier seg om
sosial trygghet. Det dreier seg om
forutsigbarhet og rettssikkerheten til folk. Jeg vil utfordre
statsråden til å ta et ansvar for at folk ikke
kommer i en situasjon hvor man faktisk må gå fra
gård og grunn fordi vi dekker oss bak at vi skal drive etter
forretningsmessige prinsipper.

 Jeg vil bare nok en gang bekrefte
at vi tar kontakt med fondets styre og skal på bakgrunn
av det svaret vurdere om departementet skal gå nærmere
inn i flere av disse sakene som det har vært reist spørsmål
om i dag. Justisministeren fikk faktisk også et spørsmål
i spontanspørretimen i dag om Opplysningsvesenets
fond.





                

 Dette spørsmålet,
fra Anne Helen Rui til fiskeriministeren, vil bli besvart
av landbruksministeren på vegne av fiskeriministeren.

 Jeg har følgende spørsmål
til statsråden:

«8. juni 2001 vedtok Stortinget å avbemanne alle
fyr langs norskekysten.

Er Kystverkets vedtak om å etablere
en teststasjon på Stavernsodden fyr et vedtak som statsråden ikke
kan overprøve?»

 Stavernsodden fyrstasjon er et innseilingsfyr,
opprettet i 1855, automatisert og avbemannet i 1984. Det er av Riksantikvaren
tatt inn i Nasjonal verneplan for fyrstasjoner.
Eiendommen ligger i sammenheng med Citadelløya med verneverdig
bebyggelse og festningsanlegg.

Etter avbemanningen har Stavernsodden
fyr vært utleid til funksjonærforeningen ved Meteorologisk
institutt. Foreningens medlemmer har pusset opp og restaurert
bebyggelsen, slik at denne er i meget god stand.

Ved de aller fleste – 25 av 31 – av
de fortsatt bemannede fyrstasjonene foretas det meteorologiske observasjoner.
I takt med planen om avbemanning av fyrene, som Stortinget vedtok
8. juni 2001, vil det være nødvendig å finne
andre metoder for slike meteorologiske observasjoner.
På denne bakgrunn søkte Det norske meteorologiske
institutt i brev av 12. juni 2001 om å få leie
Stavernsodden fyrstasjon for å etablere en teststasjon
som ledd i etableringen av gode og driftssikre målesystemer som
kan erstatte de meteorologiske observasjonene fra fyrstasjonene.
Meteorologisk institutt har opplyst at man her vil konsentrere
seg om metoder/utstyr som kan kompensere for bortfall av
visuelle observasjoner samt for automatisering. Det vil bli lagt
spesiell vekt på å evaluere utstyrets
stabilitet over tid og hvilket tilsyn som trengs for å få gode
resultater. Både for Kystverket og Meteorologisk
institutt er det en uttrykt målsetting og i samsvar med
de føringer som er gitt, å finne gode
løsninger med sikte på fortsatt meteorologiske
observasjoner ved avbemanning av de fyrstasjonene som i dag utfører
slike observasjoner. Dette vil også komme allmennheten
til gode mer generelt ved at det som resultat av testvirksomheten på Stavernsodden
fyr fortsatt vil være mulig å foreta
pålitelige værobservasjoner på de ytre
deler av kysten. Fiskeridepartementet anser ikke at dette
er i strid med avbemanningen av fyr.

Ved behandlingen av Dokument nr. 8:52 for 2000-2001,
om opprettelse av et fond for bevaring av festninger og andre
militærhistoriske bygninger, fattet Stortinget bl.a. følgende
vedtak:

«Stortinget
ber Regjeringen utrede ulike ordninger for organisering av eierskap
og forvaltning av eiendommer, bygg og anlegg av historisk verdi.»

Arbeids- og administrasjonsdepartementet har
iverksatt et forprosjekt, Vern av statens kulturhistoriske
eiendommer. Politikk for statlig eierskap. Her er også forslaget
i St.meld. nr. 28 for 2000-2001, Fyrstasjonene – posisjon
og betydning i en moderne navigasjonsinfrastruktur, om at Fiskeridepartementet
og Miljøverndepartementet utreder alternative
forvaltningsformer for fredede fyrstasjoner som ikke lenger
benyttes som navigasjonshjelpemiddel, eller som av andre årsaker
kan avhendes, tatt inn.

 Jeg takker for svaret. Vet statsråden
om det virkelig er slik at den nye teststasjonen ikke kan
ligge på land nær ved, eller er det
slik at kostnadene for Det norske meteorologiske institutt
er mer vesentlig enn allmennhetens rett til tilgjengelighet til
Stavernsodden fyr?

 Det er slik at Det norske meteorologiske
institutt har fått godkjenning til å gjennomføre
dette testingsprosjektet, som nettopp skal gjøre det
mulig å gi værobservasjoner ikke bare
på dette fyret, men på 25 av de andre
fyrene som i dag er bemannet, og hvor det gjøres. En trenger å skaffe
seg kunnskap for å kunne fortsette å gjøre
værobservasjoner uten at fyrene er bemannet – og
når det står skrevet i mine papirer,
får jeg tro at det er tilfellet. Jeg har i alle
fall ikke kompetanse eller grunnlag for å overprøve
det. Men jeg vet jo hva som ligger bak spørsmålet,
det går på bruken av de øvrige eiendomsmassene
osv. Det er klart at dette er en situasjon hvor det fortsatt
må være mulig å ha en dialog,
f.eks. med lokale myndigheter, hvis man har andre planer
for hvordan den framtidige disponeringen av disse områdene
skal være, f.eks. ved å inngå leieavtaler
og gjøre det tilgjengelig for allmennheten mens en har
nødvendige prosedyrer for å gjennomføre
Stortingets vilje omkring takst og salg. Det må være
mulig, vil jeg tro – om jeg kan få tilføye
for egen regning – å finne fram til gode kombinasjoner
der man tar hensyn både til allmennhetens behov
og meteorologenes behov for å måle og
se på været.

 Da takker jeg statsråden veldig mye
for svaret.

Det er også min mening at
Det norske meteorologiske institutt egentlig er en serviceorganisasjon
for det norske folk. Jeg vil også tro
at det vil være mulig å forhandle seg fram
til en annen form for avtale om sambruk av noen av bygningene
på Stavernsodden fyr, i alle fall på sommerstid.
Hvis jeg tolker statsrådens andre svar rett,
er statsråd Sponheim langt på vei enig med meg
i at det kanskje bør la seg ordne i framtida.

 I samsvar med Stortingets vedtak er det slik
at her er det lagt veldig nøye prosedyrer for framtidig
salg av disse fyrstasjonene, hvor det skal ligge en takst til grunn,
og hvor nettopp statlige, fylkeskommunale eller
kommunale institusjoner skal prioriteres og hvor allmennhetens behov
selvsagt må være hovedsiktemålet.
Fiskeridepartementet, som forvalter dette på vegne av staten,
har ikke anledning til å gå utover stortingsvedtaket.
Hvis man skal under takst, eller gjøre dette
veldig billig, må man tilbake til Stortinget for å be om
hjemmel for det. Det står ettertrykkelig i mine
papirer at Fiskeridepartementet ikke direkte kan overdra
Stavernsodden fyrstasjon til kommunen uten at nettopp
disse prosedyrer jeg nevnte, følges. Inngåelse
av en leieavtale er imidlertid mulig
i påvente av en endelig beslutning.
Da tror jeg litt av spørrerens intensjoner
og settestatsrådens mening møtes her.

 Da går vi tilbake til spørsmål
9.





                

 Dette spørsmålet,
fra representanten Ågot Valle til miljøvernministeren,
vil bli tatt opp av representanten Hallgeir H. Langeland og vil
bli besvart av helseministeren som rette vedkommende.

  «Euratomdirektivet åpner
for at radioaktivt avfall kan blandes inn i forbruksvarer. Direktivet
ble vedtatt uten at dette faktum ble synliggjort overfor Stortinget.
Tall fra irskekysten viser overhyppighet av leukemi, sannsynligvis
på grunn av avfall fra Sellafield. Statsråden» – altså Børge
Brende, ikkje Høybråten – «har
frontet Sellafield-saka på grunn av miljøkonsekvensene.
Radioaktivt avfall i forbruksvarer kan føre til
alvorlige konsekvenser for miljø og helse.

Vil statsråden ta initiativet til å stoppe
produkter med atomavfall?»

 Norge deltar ikke i EURATOM-samarbeidet.
Vi er derfor ikke bundet til å gjennomføre
bestemmelsene i EURATOM-direktiv 96/29. Direktivet er ikke
vedtatt i Norge eller innarbeidet i norsk lov.
Varer som er produsert i overensstemmelse med direktivet, er imidlertid
omfattet av EØS-avtalens regler om fri bevegelighet av varer. Direktivet
bygger på internasjonalt anerkjente grunnprinsipper og
er innskjerpende i forhold til tidligere direktiver.

Jeg vil opplyse at EURATOM-direktiv
96/29 fastsetter grunnleggende sikkerhetsstandarder for
vern av arbeidstakere og befolkningen mot ioniserende stråling. Direktivet
er en oppdatert sikkerhetsstandard som erstatter en rekke tidligere
direktiver. I EU er direktivet gjennomført i medlemsstatene
for å harmonisere strålevernlovgivningen.

EURATOM-direktivet fastsetter at medlemsstatene skal
kreve forhåndstillatelse for bl.a. forsettlig tilsetning av
radioaktive stoffer ved produksjon og fremstilling
av forbruksvarer og import og eksport av slike varer.
Ett av grunnprinsippene i all internasjonal strålevernsforvaltning
er at enhver bruk av stråling skal være
berettiget, eller med andre ord rettferdiggjort.
Det innebærer at det må kunne dokumenteres
en netto nytteverdi for å ta i bruk strålekilder.
Dette prinsippet kommer til uttrykk i direktivets artikkel 6. Bevisst
tilsetning av radioaktive stoffer til et produkt er kun aktuelt
der man ønsker å gjøre bruk
av stoffets radioaktive egenskaper. Det gjelder f.eks. ved produksjon
av røykvarslere, lysindikasjon på varselskilter
og kompassnåler og annet. Tilsetning i den hensikt å bli
kvitt radioaktivt avfall er ikke berettiget, og det er
derfor ikke tillatt.

Dersom det likevel skulle komme produkter
som norske myndigheter anser som helseskadelige, vil strålevernsloven § 20
kunne anvendes. Den fastsetter:

«Statens strålevern kan nekte
import eller omsetning av ethvert produkt eller
stoff og enhver vare som kan medføre en helse- eller miljørisiko
på grunn av stråling, forutsatt at dette ikke
strider mot internasjonale avtaler som Norge er tilsluttet.»

Dette innebærer at vi kan
nekte import eller omsetning såfremt det skjer
i henhold til de regler som er avtalt innen EØS-samarbeidet.
EØS-avtalens artikkel 13 gir som kjent bl.a. adgang til å forby
helseskadelige produkter ut fra hensynet til menneskers og dyrs
liv og helse.

Statens strålevern opplyser at norsk
kontroll og forebyggende arbeid for å møte
disse problemene skjer ved egenkontroll, grensekontroll og et utstrakt
internasjonalt varslingssystem.

 Eg har tidlegare spurt helseministeren
om denne problematikken, i juni 1999, og noko
av svaret den gong liknar på det me fekk i dag – ikkje
minst dette med at ein ikkje treng å implementera det.
I si tid då dette var oppe, var det veldig lite
debatt om det i Stortinget.

1.	Er det aktuelt for statsråden,
ut frå dei opplysningane eg sit med, og som statsråden
sjølv legg fram, å gå ein ny runde med
Stortinget om dette?

2.	Ser statsråden det slik at føre
var-prinsippet her blir følgt, i og med at det faktisk
er eit land – Storbritannia, der Sellafield ligg – som
ikkje har implementert dette direktivet?

3.	Er det sånn å forstå at statsråden
er budd på å forby import av slike varer? Slik
tolkar eg ham.

Eg takkar for svaret – det gløymde
eg å seia.

 Når det gjelder forholdet til Stortinget – siden
det også har vært oppe i den offentlige
debatt i dag – la meg bare slå kort
og enkelt fast at de opplysninger jeg har gitt i dag, er i samsvar med
de opplysninger jeg gav i mitt svar til Hallgeir H. Langeland 2. juni
1999, og som også fremgår av proposisjonen
som ble fremmet for Stortinget 18. juni samme år.

Hele poenget med strålevernsloven
er å forebygge skadelige virkninger av stråling
på menneskers helse. Lovens grunnleggende forsvarlighetskrav
fastslår at enhver import, omsetning, bruk eller
håndtering av strålekilder skal være
forsvarlig, og forsvarlighetskravet innebærer
at dersom stråling skal anvendes i et produkt, skal dette være
berettiget. Jeg nevnte noen eksempler
på produkter hvor det kan være berettiget.
Men det skal altså grunngis at bruken av stråling
har en nytteverdi i produktet.

Det er ikke bare slik at
myndighetene har en rett til å nekte import og omsetning
av enhver vare som kan medføre helse- og miljørisiko,
men de har også en plikt til å vurdere
dette når de spørsmålene blir reist.
Jeg mener at den norske lovgivningen gir anledning
til å praktisere et føre var-prinsipp.

 Eg vil gjenta det eg sa om Storbritannia, så får
statsråden anledning til å svara på det.
Eg må berre få seia at slik eg tolkar statsråden,
så meiner han at ein har så god oversikt over
denne problematikken at dersom det skulle bli aktuelt, blir det
forbod mot import. Det vurderer ein då i kvart enkelt tilfelle. Slik
tolkar eg han.

Då blir oppfølgingsspørsmålet:
Er det mogleg å ha ein slik kontroll når ein veit
kor mange produkt ein her i prinsippet snakkar om?

 Når det gjelder Storbritannias holdning
til dette direktivet, har jeg fått opplyst fra britiske
myndigheter at de har implementert direktivet, med unntak av dette
punktet, men at de også har til hensikt å implementere
dette – så jeg tror at vi foreløpig ikke
skal gjøre det til et stort politisk poeng i den norske
debatten. 

Når det så gjelder den norske
lovgivningen, har vi altså en hjemmel for å nekte
import eller omsetning av produkter som er helseskadelige.
Det er min politiske holdning at vi skal bruke den hjemmelen
innenfor rammen av de internasjonale forpliktelser
vi har i EØS-avtalen.

Når det gjelder overvåkning
og kontroll, vil jeg minne om at markedet i seg selv er meget effektfullt
når det gjelder å reagere
i forhold til helseskadelige produkter. I tillegg har Strålevernet
kontrollmekanismer knyttet til egenkontroll og grensekontroll og
et utstrakt varslingssamarbeid med internasjonale organer.





                

 Dette spørsmålet
er utsatt. Spørsmål 18 er allerede besvart.





                

 Dette spørsmålet
er utsatt. Spørsmål 20 er allerede behandlet.





                

 Dette spørsmålet
bortfaller.

Vi går da til spørsmål 32.





                

 Dette spørsmålet,
fra representanten Øystein Hedstrøm til kommunal-
og regionalministeren, vil bli besvart av arbeids- og administrasjonsministeren på vegne
av kommunal- og regionalministeren.

 Jeg har følgende spørsmål til
arbeids- og administrasjonsministeren, som vil svare på vegne
av kommunal- og regionalministeren:

«Det etableres nye statlige asylmottak
i kommunene i Østfold. I Sarpsborg belastes kommunen med betydelige utgifter
grunnet pålegg om tjenester for beboerne. I Fredrikstad
på Veumalleen statlige mottak for asylsøkere mottas
asylanter fra Kosovo og Tyrkia som har fått avslag på asylsøknad
i Sverige etter grundig behandling.

For å oppnå kontroll med
tilstrømningen og en raskere søknadsbehandling
bør ikke de med avslag i Dublin-samarbeidsland
tilbakesendes dit umiddelbart?»

 Norge tiltrådte Dublin-konvensjonen
i april 2001. Konvensjonen skal forhindre såkalt asylhopping
samt innføre klare regler for hvilket land som har ansvar
for den enkelte asylsøker.

Det er riktig at det i dag sitter asylsøkere
i norske mottak som tidligere har fått behandlet sine
søknader om asyl i Sverige eller andre
land tilknyttet Dublin-samarbeidet. Når disse asylsøkerne ikke
returneres umiddelbart ved ankomst til Norge, skyldes dette at ulike
prosedyreregler i Dublin-konvensjonen innebærer
at det alltid vil ta noe tid før tilbakeføring
kan skje.

Norske myndigheter må, etter
at politiet har foretatt fingeravtrykksundersøkelser,
sende en formell forespørsel
om overtakelse eller tilbaketakelse til det aktuelle Dublin-land.
Å få svar på en slik forespørsel kan
ta noe tid. Dersom man får aksept for tilbakeføring,
fatter Utlendingsdirektoratet et avslag, og asylsøkeren
bortvises til Dublin-staten. Slikt vedtak skal fattes så snart
som mulig, og direktoratet har styrket sin beredskap for å kunne
behandle disse sakene raskt. Etter endelig
vedtak skal uttransport skje raskt, og politiet
prioriterer disse sakene.

For å effektivisere og forenkle
rutinene rundt retur arbeider Norge nå med å få i
stand særavtaler med Sverige, Danmark, Finland og Tyskland.
Avtalene vil innebære at en asylsøker umiddelbart
kan returneres til et av avtalelandene dersom det er sannsynlig
at dette landet er nærmere til å ha ansvaret i
medhold av konvensjonen.

For øvrig kan jeg nevne at direktoratet
har satt i gang en hurtigsaksbehandling av søknader som
er antatt grunnløse. For disse sakene foretas det ikke noen
Dublin-prosedyre, og uttransport kan derfor skje raskt, i mange tilfeller
raskere enn om søknaden behandles etter Dublin-konvensjonen.

Vedrørende opprettelsen av nye mottak ønsker
jeg å presisere at UDI er ansvarlig
for at det til enhver tid er et tilstrekkelig antall mottaksplasser
for asylsøkere i Norge. I den forbindelse etableres det
for tiden mottak i alle landets fylker, herunder også Østfold
fylke. I forbindelse med etablering av mottak får kommunen
en vertskommunal kompensasjon som skal dekke utgifter til helsetjenester,
barnevern, tolk og administrasjon
som påløper i forbindelse med mottaket. Kommunekompensasjonen består
av to elementer, der det ene elementet er et grunnbeløp
på 175 000 kr som kommunen får
uavhengig av antall mottaksplasser. I tillegg kommer 1 900 kr
pr. mottaksplass i kommunen. Disse tilskuddene skal dekke de kommunale
utgiftene som er nevnt ovenfor.

 Jeg takker statsråden for svaret,
og jeg er meget glad for at departementet nå er i fullt
arbeid med å gjøre noe på dette området.
Det er jo en enorm tilstrømming til Norge, og det vi risikerer
hvis man ikke får fortgang i dette arbeidet,
er at de som har et reelt beskyttelsesbehov, ekte
flyktninger, blir sittende i lange køer på grunn
av at UDI og mottaksapparatet er overarbeidet.

I Sarpsborg kommune, som er en av mange kommuner
i Østfold hvor det nå etableres statlige mottak, har man
vært misfornøyd med at man pålegges oppgaver, fordi
man ikke får dekket de fullstendige kostnadene
til nettopp det som statsråden nevnte, helse-
og tolketjenester, barnevern og administrasjon. Her får
man altså et beløp på 479 000 kr
til å dekke dette. Men kommunen lager et eget mottaksregnskap
for å kunne legge på bordet hva som er de reelle
og nødvendige kostnadene for å yte disse tjenestene
(presidenten klubber).

Vil statsråden innføre ordninger,
slik man har i Sverige og Danmark, der de fulle kostnader
blir dekket når kommunene pålegges disse tjenestene?

 Det er ikke ønskelig for noen
parter at staten fra tid til annen ser seg nødt til å etablere
mottak for asylsøkere i kommuner som i utgangspunktet ikke ønsker
dette. Imidlertid må vi ta innover oss de forpliktelser
vi har i forhold til dem som søker asyl i Norge, og det
minste vi må kunne tilby, er innkvartering til
dem som kommer. Kommunene har på flere områder
det samme ansvar for beboere i mottak som for
befolkningen ellers i kommunen. I tråd med forutsetningen
om at statlige mottak ikke skal være
en økonomisk belastning for kommunene, gis det en økonomisk kompensasjon
til vertskommuner for statlige mottak. Denne vertskommunale kompensasjonen
skal dekke de kommunale utgiftene til tolk, helsetjeneste, barnevern
og administrasjon i forbindelse
med mottakene. Og noe mer er det for så vidt ikke å si
om det.

 Øystein Hedstrøm – til
tilleggsspørsmål. Presidenten ber representanten
vennligst holde seg innenfor taletiden.

 Ja, da begynner vi på 30 sekunder – nå!

Departementet og UDI har nå startet
med en ny måte å utplassere asylanter
på, såkalt spredt bosetting i desentraliserte
mottak. Dette har vært prøvd i en rekke andre land,
bl.a. i Skåne-området i Sverige. Evalueringen
av den privatboendemodellen har som konklusjon at dette virker for
gettoisering og imot integrering. Vil departementet ta innover seg
de resultatene man har oppnådd med spredt bosetting i andre
land og lære av disse, slik at man ikke gjør
de samme feilene man har gjort der?

 Når det gjelder forsøket
med at asylsøkere kan finne seg bolig selv, ble dette foreslått
i St.meld. nr. 17 for 2000-2001, Asyl- og flyktningpolitikken i
Noreg. Forslaget fikk tilslutning i Stortinget. I komiteinnstillingen
var det enighet om etablering av en forsøksordning
der asylsøkere kan finne seg bolig selv. Det ble forutsatt
at dette ble gjort innenfor strukturer som knytter
enkeltpersoner opp mot mottak.

Erfaringer fra Sverige, som har hatt en ordning
med såkalt egetboende siden 1994, er både
positive og negative. Det er behov for å få mer
kunnskap om alternative mottaksformer i Norge i tillegg
til dagens mottakssystem med i hovedsak sentraliserte mottak. Et
prøveprosjekt der beboere fra mottak
selv kan finne seg et sted å bo med en viss bostøtte,
er primært et tiltak for å øke kunnskapen
på dette området når det gjelder å finne
fram til modeller som gir større muligheter for et aktivt
liv, og som også kan være økonomisk
lønnsomt for samfunnet som helhet. Vi har erfart at lange
opphold i mottak kan virke passiviserende og reduserer beboernes
mestringsevne. Så vi fastholder at forsøket er
fornuftig.

 Vi går så tilbake
til spørsmål 23.





                

 Dette spørsmålet
er utsatt til neste spørretime.





                

 Dette spørsmålet,
fra representanten Per Roar Bredvold til forsvarsministeren, vil
bli besvart av samferdselsministeren på vegne av forsvarsministeren.

 Jeg ønsker å stille
forsvarsministeren følgende spørsmål,
som jeg skjønner vil bli besvart av samferdselsministeren:

«Heimevernet i Drammen leier 22 biler
til sin HV-øvelse. Tidligere har de lånt biler
fra andre militære avdelinger. Nå er
mange militære kjøretøyer
enten skrotet eller solgt, slik at dette ikke
er mulig i alle tilfeller.

Leie av sivile biler er sikkert riktig og praktisk,
men ser statsråden at en altfor stor reduksjon
av antall kjøretøy kan svekke
Forsvarets evne til raskt å utføre sine oppdrag
m.m.?»

 Heimevernet er oppsatt med svært få kjøretøyer
i sin fredsorganisasjon. Ved all aktivitet i fredstid, utenom den
daglige rutinemessige tjeneste, må Heimevernet leie eller låne
kjøretøyer. Det økte behovet
for kjøretøyer i fredstid
oppstår som regel i forbindelse med heimevernsøvelser.
Dette innebærer at det økte
kjøretøybehovet i fredstid er av relativt
kort varighet. De investeringer som vil være
nødvendige for å ha en stor permanent kjøretøykapasitet
i fredstid, lar seg derfor vanskelig forsvare.

Tidligere kunne Heimevernet låne
kjøretøyer gratis
fra Hæren i forbindelse med øvelsesvirksomhet.
Forsvaret legger nå vekt på at reelle driftskostnader
skal synliggjøres. Dette gjennomføres bl.a. ved
at Forsvaret har tatt i bruk internprising. Det betyr at Heimevernet
må betale Hæren, eller øvrige
forsvarsgrener, for å anvende deres kjøretøyer
i forbindelse med øvelser. Som følge av dette har
Heimevernet vurdert ulike alternativer for å dekke sitt behov
for kjøretøyer i forbindelse
med øvelsesvirksomhet. Heimevernet har kommet fram til
at det er mest kostnadseffektivt å leie kjøretøyer
fra sivile bilutleiefirmaer.

Dagens løsning svekker ikke
Heimevernets beredskap i en eventuell krise- eller
krigssituasjon. I slike situasjoner er Heimevernets behov for mobiliseringskjøretøyer forutsatt
dekket ved at rekvisisjonsloven kommer til anvendelse. Ved et bestemt
beredskapstiltak gis Forsvaret fullmakt til å ta i bruk
nevnte lov. Forsvaret rekvirerer da de sivile kjøretøyer
man har behov for i henhold til krigsoppsetningsplanene.

Forsvaret for øvrig har i hovedsak
en meget god dekning av sitt kjøretøybehov, også i
tilfelle krise eller krig. En rekke av de kjøretøyer
som vil være relevante å anvende i slike
situasjoner, er nå på lager.

Kostnadene forbundet med å ta disse
kjøretøyene inn og
ut av lager for en HV-øvelse, er betydelige. Nå som internprising
i økende grad er tatt i bruk i Forsvaret, vil Heimevernet
bli belastet disse kostnadene dersom de ønsker å bruke
kjøretøyene i sine øvelser.
Det er dermed mer kostnadseffektivt å leie inn kjøretøyer
fra sivile firmaer.

Forsvaret har således ivaretatt sitt
behov for tilgang på kjøretøyer
der dette er nødvendig for raskt å kunne utføre sine
oppdrag.

 Jeg takker for et godt og fyldig svar, som
gir god forståelse for hvorfor man gjør som man
gjør.

Men som gammel militær synes jeg fortsatt
at det på en militærøvelse skal være
militære biler, med militære farger. Når
man ser på all den skrotingen som foregår av militære
kjøretøyer – jeg
kan bare nevne beltevogn BV 202, 2 200 kjøretøyer
skrotes, vi har Landrovere, Volvo-jeeper, diverse lastebiler etc.
som blir solgt på auksjon for en rimelig pris – synes
jeg at noen av disse kjøretøyene
kunne vært overlatt til HV-distrikter. Eller
man kunne gjort som man gjorde før, at befal/soldater
i Heimevernet fikk mulighet til å kjøpe utdankede – hvis
man kan bruke det ordet i en positiv betydning – militære
kjøretøyer for en billig sum mot at kjøretøyene
skulle være med på HV-øvelser
i så og så mange år framover, altså at den
enkelte soldat/offiser tok vare på bilen
og brukte den på øvelser. Kan dette være
noe å tenke på videre, slik at vi får
grønne farger på de kjøretøyene
som er med på en øvelse? Jeg tror det vil bety
ganske mye for sivilbefolkningen at man ser at det er
militære øvelser.

 Det er lite aktuelt for Heimevernet å overta
gamle kjøretøyer som Hæren
skroter. Selv om erverv av kjøretøyene
i et slikt tilfelle vil være kostnadsmessig gunstig,
vil en slik løsning medføre høye
driftsutgifter pr. kjøretøy
for Heimevernet, fordi vedlikeholdsmassen blir liten. Dette vil være
i strid med Forsvarets målsetting om å kontrollere
og redusere driftsrelaterte utgifter.

 Jeg takker nok en gang for svaret.

Jeg skjønner at HV som organisasjon – militær
enhet – ikke er interessert
i dette. Men da går jeg tilbake til det jeg tenkte på i
mitt forrige tilleggsspørsmål, om HV-soldater/offiserer
kan overta utdankede – fortsatt i en positiv betydning – militære
kjøretøyer til en veldig billig
sum mot at de vedlikeholdes av den enkelte, at det belastes den
enkeltes eget budsjett, ikke Forsvarets, og dermed kan
kjøretøyene brukes
på HV-øvelser, som i dette tilfellet. Jeg skjønner
at Forsvaret skal spare penger, og jeg skjønner at man
skal gjøre dette effektivt og enkelt, og at det å leie
inn biler i mange tilfeller kan være veldig praktisk – og økonomisk også.
Men jeg synes fortsatt at på en militær øvelse
skal det være militære kjøretøyer.

 Effektivitet innenfor Forsvaret
er viktig i fredstid så vel som i krise og krig,
og det er rammen rundt det temaet vi snakker om nå. Når
det gjelder kjøp av kjøretøyene som er
utrangerte, er det et synspunkt som jeg gjerne tar med meg til forsvarsministeren
som et innspill, som jeg ikke vil kommentere nærmere.
Men jeg tar det med meg til forsvarsministeren.

 Spørsmål 35 er
behandlet tidligere, etter spørsmål
16.

Sak nr. 1 er dermed ferdigbehandlet.





                

 Det foreligger ikke
noe referat.





                    
                    
                    

