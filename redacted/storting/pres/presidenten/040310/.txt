 Representanten Morten Lund vil fremsette
et privat forslag.

 På vegne av Eli Sollied Øveraas og
meg selv vil jeg fremme forslag om å redusere tinglysningsgebyret
og legge til rette for mer effektiv konkurranse mellom
bankene.

 Representanten Odd Roger Enoksen
vil fremsette et privat forslag.

 På vegne av representantene Bendiks
H. Arnesen, Lodve Solholm, Åsa Elvik og meg selv vil jeg fremme
forslag om å utvide prøveordninga med driftsordning
for fartøy under 28 meter til å gjelde hele
landet.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

utenriksminister Jan Petersen

statsråd Lars Sponheim

statsråd Laila Dåvøy

De annonserte regjeringsmedlemmene er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg. –

Vi starter da med første
hovedspørsmål, fra representanten Jens Stoltenberg.

 Jeg har et spørsmål til utenriksministeren.

Det er mye i Sem-erklæringen jeg er uenig
i. Men så er jeg kraftig enig i hvert fall når
det gjelder ett punkt, og det er løftet i Sem-erklæringen
om å øke bistanden til 1 pst. av nasjonalinntekten
innen 2005. Det er et flott og viktig mål. Det
handler om det viktigste spørsmålet
i vår tid: å bekjempe fattigdommen i verden og
unngå at over 1 milliard mennesker lever i det
FN kaller absolutt fattigdom – for mindre en
1 dollar dagen.

Jeg er også spesielt
opptatt av det fordi en slik økning av bistanden som Regjeringen
har lovet, vil gjøre det mulig å skaffe penger
til å vaksinere alle verdens barn mot meslinger,
kikhoste, stivkrampe og andre sykdommer, som i dag tar
livet av noe slikt som 300 millioner barn årlig.

Det jeg ønsker å få bekreftet
av utenriksministeren, er at Sem-erklæringens mål
om 1 pst. til bistand ligger fast.

 Nå er det jo to ting å si
om selve spørsmålet. For det første
er dette utviklingsministerens ansvarsområde,
og for det andre er det finansministeren som står
for budsjettene.

Men jeg kan bekrefte at vi i Regjeringen vil
gjøre det vi kan for å oppfylle Sem-erklæringens
målsettinger innenfor hele
spekteret, og det vil være neste års
budsjett som forteller hvor langt vi vil komme – om
vi kommer helt frem, eller om vi ikke kommer
helt frem.

 For det første har utenriksministeren også konstitusjonelt
ansvar for deler av bistandsbudsjettet, og for det andre
trodde jeg at utenriksministeren var opptatt av budsjettet, selv
om finansministeren er den som har hovedansvaret for budsjettet.
Dessuten synes jeg det er oppsiktsvekkende at utenriksministeren
er uklar – for det er det han er – i forhold til
om et så konkret tallfestet mål, 1 pst.
innen 2005, ligger fast. Og det er ett år igjen å gjøre
det på. Det er budsjettet for neste år det handler
om, og derfor ønsker jeg å få bekreftet
at utenriksministeren mener at bistanden skal komme opp
i 1 pst.

 Grunnen til at jeg svarte som jeg gjorde, er
at det spørsmålet som Stoltenberg var
spesielt opptatt av, nemlig vaksinene, ikke
ligger på mitt område, men innenfor
bistandsministerens område. Jeg tror han vil gi meg rett
i at jeg svarte formelt korrekt på disse spørsmålene.

Jeg kan bekrefte at Sem-erklæringen
er det vi selvfølgelig styrer etter, og vi vil gjennomføre
så mye som mulig av den. Mange steder er vi kommet godt
i gang, mange steder har vi kommet helt i land, og noen
steder er det altså opp til 2005-budsjettet å fortelle
oss om hvor langt vi kommer i land, og det gjelder på alle
områdene.

Stoltenberg vet like godt
som meg at intet av det jeg nå sier, er oppsiktsvekkende.
Jeg er helt sikker på at han hadde ventet at jeg skulle
svare akkurat som jeg har gjort.

 Det blir to oppfølgingsspørsmål – først Bjørn
Jacobsen.

 I forlenginga av kanskje òg Sem-erklæringa,
men i alle fall av det Noreg har lova
at vi skal gje i bistand, har vi dei internasjonale lovnadene som
ligg i tusenårsmåla, at rike land skal
ta bort gjelda, vi skal stille opp med meir bistand, mens fattige
land skal stille opp med meir demokrati og folkestyre.

På kva slags måte
jobbar Noreg for å auke løyvingane internasjonalt,
slik at vi kan oppfylle tusenårsmåla?

 Dette er spørsmål på et
annet område enn det som er mitt område, jeg må fastholde
det.

 Marit Arnstad – til oppfølgingsspørsmål.

 Utenriksministeren sier her at alle
deler av Sem-erklæringen skal oppfylles. Det er ett år
igjen til å gjøre det.

1 pst. av BNI til u-hjelp ville koste ca. 1,5 milliarder
kr. Samtidig har Regjeringen igjen ca. 12 milliarder kr
i løfter om skattelettelser. Jeg ser ikke bort
fra at det kan bli et visst problem når en skal
begynne å prioritere.

Mitt spørsmål er om en – hvis
en må prioritere mellom de ulike målene
i Sem-erklæringen – f.eks. vil øke bistanden
til 1 pst. av BNI, og la det gå foran ønsket om
ytterligere skattelettelser.

 For det første sa jeg ikke
det Marit Arnstad nå påstod jeg sa, det vil hun
finne ut når hun går tilbake i referatet. Jeg
sa at når det gjelder de områdene som vi ikke
har gjennomført i Sem-erklæringen pr. dato, vil
2005-budsjettet fortelle oss om vi kommer helt frem, eller
om det er noe vi ikke greier å komme helt frem
på. Det er realitetene i det.

Jeg går ut fra at heller ikke
Marit Arnstad har regnet med at jeg nå skal gå inn
på hvordan 2005-budsjettet vil se ut. Det ville være
mer enn oppsiktsvekkende, og jeg er forbauset over at spørsmålet
stilles på denne måten nå, fra en som
har vært medlem av Regjeringen.

 Det har meldt seg en tredje
representant til oppfølgingsspørsmål,
og siden det er tidlig på morgenen, skal presidenten vise
liberalitet – Gunhild Øyangen.

 Mitt spørsmål er til utenriksministeren:
Hva er viktigst å oppfylle av disse målene, bistand eller
skattelette?

 Så vidt presidenten registrerte,
var det forrige spørsmål, men det skader
jo ikke å gjenta svaret.

 Hvordan de spørsmålene vil
bli avveid mot hverandre, hvis man må avveie dem mot hverandre,
vil vi komme tilbake til i 2005-budsjettet. Men det Gunhild Øyangen
vil ha sett av hvordan Regjeringen har rykket frem, er at vi har
rykket frem på begge disse områder.

 Vi går videre til neste
hovedspørsmål.

 Jeg har et spørsmål til vår ærede
landbruksminister.

Nå har det hendt igjen. Eggprodusentene
i Norge klarer ikke å tilfredsstille
behovet til eggspisende nordmenn. Det skjedde i julen, og det vil også skje
nå i påsken. Vi kommer til å mangle mellom
200 og 300 tonn egg. Hvis et gjennomsnittsegg veier 60 gram,
betyr det at vi mangler 3 300 000 egg – på grunn
av EØS-reglene med en omsetningsbegrensning på 28 døgn.

Vil statsråden nå medvirke
til å fjerne det tollbaserte vernet i de periodene der
norske produsenter ikke kan tilfredsstille behovet
for eggspisende nordmenn? (Munterhet i salen)

 Kanskje landbruksministeren kan komme
opp med et gullegg? (Munterhet i salen)

 Ja, jeg kunne kanskje ha svart at hver mann
burde ha sin høne, så hadde dette vært løst.
(Latter i salen)

Reglene for holdbarhet og for hvor lang tid
det er lov å selge egg, ligger under helseministerens ansvar.
Vi hadde en stor debatt om dette rundt juletider. Det er slik at
vi spiser mer egg i høytidene, men høna
verper stort sett ett egg om dagen, og ikke noe spesielt
mer i høytidene (munterhet i salen). Det betyr at en har
et lite problem med å dekke opp disse
høytidene og toppene, og det gjør at en så langt
har søkt dispensasjon for å kunne strekke – innenfor
det som er helsemessig forsvarlig – holdbarheten akkurat
rundt høytidene. Det gav helseministeren tillatelse
til i julen. Nå sies det at vi står
overfor det samme problemet igjen, og helseministeren
har vel varslet at han er lite innstilt på å strekke
denne holdbarheten.

Det viser seg ofte at ting går
bedre enn den skremselspropagandaen man hører
på forhånd. Jeg regner med at det norske
folk vil få anledning til å få egg i
påsken også, iallfall vil Regjeringen prøve å bidra
så godt den kan (latter i salen) til at det norske
folk får egg i påsken.

 Kanskje et bidrag kunne være å øke
tettheten av haner?

 For å bringe litt mer alvor inn i
debatten: Vi har nesten tollfrie kvoter som Norge kan
benytte. Vi har en kvote på 290 tonn fra EU som ikke
er utnyttet i det hele tatt, og vi har en WTO-kvote på 1 290 tonn
med lav toll som ikke er utnyttet.

Vil statsråden medvirke til at vi
får dekket behovet for egg ved å bruke
disse kvotene som ikke er utnyttet?

 Det er forbrukernes behov for å få de
matvarer de vil ha til enhver tid, som er det viktigste. Vi følger
denne utviklingen nøye og vil sørge
for å gjøre hva vi kan for å bidra til
at det er et nødvendig tilbud også av
egg når høytiden kommer over oss.

Så må jeg kort få si,
president, at det er tidligere sagt av en kjent prest, Karsten Isachsen,
som har en prestegård, at siden det er en prestegård,
vil han ha sju høner og sju haner. Men det gir da ikke
det nødvendige antall egg som det norske folk
trenger.

 Presidenten konstaterer med forbauselse
at ingen har bedt om oppfølgingsspørsmål.
(Munterhet i salen)

Vi går videre til neste hovedspørsmål.

 Det er nok lenge til et slikt høydepunkt
igjen i en muntlig spørretime.

Jeg vil gjerne stille spørsmål
til statsråd Dåvøy om barnehageutbyggingen
i Norge.

Fra Regjeringen har det en rekke ganger vært
forsikret om at de mål som ifølge Stortingets
vedtak er satt om barnehageutbygging, skal nås. Senest
i fjor ble det sagt at vi skulle nå målet om 12 000
plasser. Regjeringen forsikret om det så sent
som på Bondeviks oppsummerende pressekonferanse rett før
jul. Det reelle tallet viste seg å være
i nærheten av 8 000, og det betyr at vi allerede
har et betydelig etterslep i barnehageutbyggingen. Stortingets målsetting
er 12 000 plasser også for i år.
Det betyr at hvis vi skal ta igjen etterslepet, må vi bygge
16 000 plasser for å holde tritt med den utbygging
Stortinget har bevilget penger til.

Mitt spørsmål til statsråden
er: Hvordan går utbyggingen nå? Er det grunn til å tro
at vi vil klare målsettingen på 12 000
plasser pluss 4 000 i år? Jeg har registrert
at så sent som for en måned siden forsikret statsråden
om at i hvert fall målet om 12 000 plasser skal
nås.

 Det forundrer meg stadig at prognosetall, der
det tas forbehold om eksakte tall både fra statsministeren
og denne ministeren, gang på gang, både i denne
sal og i en del aviser, omskrives som endelige tall. Vi har faktisk ikke
fått det endelige tallet for utbyggingen i 2003 ennå.
Det kommer om få uker. Det vi vet, er at det ble bygd over
10 000 helt nye barnehageplasser i fjor. Men det som er
usikkert, er tallet fra 15. november og ut året – om
det da ble bygd flere plasser, og også hvor mange
plasser som er avviklet. Så vi er fremdeles noe usikre
på dette tallet. En del journalister har ringt rundt til
fylkesmennene og mener å vite at det blir
ca. 8 000. På dette tidspunkt skal jeg ikke
komme med det endelige tallet, for jeg vet det faktisk ikke. Det kan
tenkes at noen av de barnehagene som skulle bygges i fjor, ikke
er kommet helt i drift ved slutten av året, og at det kan være
forsinkelse.

Det er riktig at prognosene for i år
virker høye. Vi har investeringstilskudd som gjør
at takten i barnehageutbyggingen har tatt seg svært mye
opp. Aldri før har det blitt bygd så mange
barnehageplasser som i fjor, og heller ikke som det vil
bli bygd i år, tror jeg.

Vi hadde en pressekonferanse sammen med Husbanken
forleden dag. Der uttrykte de at det var en
enorm vekst i henvendelsene til Husbanken, og at det hadde det vært
det siste halve året. De hadde et voldsomt påtrykk. De
legger nå all sin kraft i å sørge for
at alle som har behov for det, skal få lån.

 Det er ingenting som vil glede meg mer enn
at de målsettingene som Stortinget har, vil bli nådd.

Det er klart, jeg skjønner at det
er usikkerhet rundt utbyggingen i fjor. Hvis utbyggingen blir på mer
enn 8 000 plasser, er det fantastisk fint, selv om vi ikke
når 12 000. Men vi står igjen med den
realitet at det er et etterslep i utbyggingen
som vi må ta igjen i løpet av denne perioden,
hvis hele barnehagereformen, som Stortinget har vedtatt,
skal kunne gjennomføres.

De tallene som vi har fått innhentet
så langt fra januar og februar, tyder på at det
er mange ting som er på gang, men den rent faktiske materialiseringen
i nye barnehageplasser henger etter, og det kan faktisk se ut som
om den henger betydelig etter, i hvert fall hvis man skal tro Private
Barnehagers Landsforbunds egne prognoser. Disse trenger ikke
være riktige, men de har gitt oss en prognose som
gir grunn til uro.

Mitt oppfølgingsspørsmål
er: Når tallene fra i fjor ligger på plass, og
når vi ser utbyggingen i de første månedene
i år, kan det da være nødvendig å komme
tilbake i revidert med nye stimulerende tiltak for å sørge
for at vi når den ambisiøse målsettingen
som Stortinget har?

 Det er for tidlig å svare på det ennå,
men vi følger utviklingen nøye.

I likhet med Stortinget, hele Stortinget,
er også Regjeringen opptatt av at vi får
bygd flest mulige barnehageplasser så fort som mulig. Det
er klart at det tar tid å bygge nye plasser, men vi kommer
til å legge alt til rette. Jeg vet at KS og kommunene nå også er
veldig offensive i forhold til å legge til rette for både
privat og kommunal barnehageutbygging.

Det som i alle fall er helt sikkert,
er at slik budsjettet er utformet i forhold til utbygging, er det
en såkalt overslagsbevilgning. Vi stopper altså ikke
barnehageutbyggingen selv om det skulle vise seg at tusenvis
flere barnehageplasser enn det som ligger i prognosene, er på gang. Det
er jo en sikkerhet.

Vi kommer til å følge nøye
med. Jeg ser ikke bort fra at vi kommer tilbake, men jeg
kan ikke akkurat nå si det. Vi må vite
noe mer før jeg kan svare eksakt på det.

 Det blir fire oppfølgingsspørsmål – først Eirin
Faldet.

 Jeg er glad for at statsråden holder et øye
med utbyggingstakten her, for det er bred enighet i Stortinget om
at vi ønsker å nå det målet
som vi har satt oss. I den målsettingen vi har, regner
jeg med at statsråden kan svare på om hun vil
sette inn ekstratiltak for at vi skal nå det målet
som er satt. Hvilke tiltak vil statsråden eventuelt
sette inn for at vi skal nå det?

Så er det én ting til som
jeg synes jeg må få lov til å nevne,
og det gjelder prisen på barnehageplassene. Vi ønsker
at alle skal ha råd til en plass, og jeg vil
spørre om statsråden følger nøye
med på prisutviklingen i kommunene, for dette har i høyeste
grad en sammenheng med kommuneøkonomien, som vi vet er
svak mange steder. Hva vil statsråden gjøre for å få et
tettere samarbeid med regional- og kommunalministeren?

 Ett av de tiltakene vi har satt i gang, og
kommer til å sette i gang, er å få bedre
oversikt mer hyppig når det gjelder barnehageutbygging
i kommunene våre. Det har vært slik at vi har
fått halvårlige oversikter, og det har vist seg
at det kanskje har vært litt for lite. Det har tatt lang
tid å få ut tallene, og ofte har det vært
slik at det har blitt spekulasjoner i media lenge før departementet
har klart å hente inn tallene. Vi legger derfor opp en
del nye rutiner. Det tror jeg også vil gi oss
et bedre virkemiddel til å følge med
og eventuelt sette inn tiltak overfor kommuner, påpeke
behovet, og slik få en mye større helhetsoversikt
i hele landet vårt. Det er et av de tiltakene
vi har satt i gang fra i år.

Når det gjelder prisutviklingen, følger
vi med. Ja, vi følger meget godt med – vi har
en tett dialog med KS, og også med
de private barnehagene. Jeg vil bare minne om at i barnehageforliket
ligger det inne at fra 1. mai i år vil kommunene
som barnehagemyndighet få ansvar for den økonomisk
likeverdige behandlingen mellom offentlige og private
barnehager som gjør at man skal nå maksimalprisen
på 2 750 kr for alle.

 Karin Andersen – til oppfølgingsspørsmål.

 Barnehageforliket er enstemmig vedtatt i Stortinget,
og derfor er det så uendelig viktig at vi greier å gjennomføre
det vi nå alle sammen har forpliktet oss til,
nemlig en lav pris og plass til alle innenfor
en fastsatt tidsramme.

Det har vært så som så med
framdriften fra Regjeringens side i denne saken. Derfor
er det nå behov for å få slått
fast at Regjeringen står fast ved den samme tidsplanen,
at den står fast ved at alle skal ha rett til
plass innenfor fastsatte tidsrammer, og at vedtaket
om de maksimale prissatsene skal følges. Vi må få slått
fast at det ikke kommer noen nye krumspring,
men tvert imot at det kommer nye tiltak fra Regjeringen hvis det
skulle vise seg vanskelig å oppfylle
disse målene. Det er altså ikke målsettingene
som skal endres, men i tilfelle virkemidlene som må bli
flere.

 Presidenten hørte ikke
noe spørsmål, men statsråden kan jo svare
likevel.

 Jeg svarer gjerne på det.

Jeg reagerer kanskje litt på tonen.
Vi har en enighet. Vi skal i fellesskap klare dette. Det er ingen
målsettinger som er forskjøvet, verken i tid eller
på annen måte. Det er antakeligvis den største
reformen i kommunal sektor som er gjennomført på så kort
tid. Det tror jeg også Stortinget skal være
klar over.

Det krever veldig mye av Regjeringen og mitt
departement. Det krever enormt mye også av Stortinget
når det den 19. mars får en stortingsmelding
som det har bedt om, om søskenmoderasjon. Jeg tror vi skal
være litt forsiktige og ta ansvar alle sammen.
Det er faktisk ikke vanlig at Stortinget ber om å få tilbakemeldinger
om forskrifter. Det har også forsinket denne
saken. Så sent som i desember i fjor fikk vi de siste vedtakene
i Stortinget i forhold til hvordan Regjeringen skal følge
opp saken.

Det er positivt for en statsråd at
Stortinget involverer seg, men det krever svært mye når
man skal diskutere mange detaljer i Stortinget.
Det er situasjonen i denne saken. Det går fort. Kommunene sier
det går altfor fort, men tidsplanen er lagt, og den skal
holdes.

 Karin S. Woldseth – til
oppfølgingsspørsmål.

 Vi befinner oss nå i begynnelsen av
mars. Det er under to måneder til barnehagereformen og
den første fasen når det gjelder stykkprisen,
skal igangsettes. Likevel er det svært stor usikkerhet ute
i Kommune-Norge, og ikke minst blant de private barnehagene.

At forskriftene skal tilbake til Stortinget,
er én ting, men kriteriene for skjønnspotten er også veldig
uklare. Jeg lurer på om statsråden kan si noe
om hva hun har tenkt å gjøre hvis det viser seg
at kommunene nå salderer med barnehagepengene. Kan hun
tenke seg å innføre stykkpris direkte til barnehagen
fra staten?

 Jeg har lyst til å nevne at tidsfristen
er knapp. Jeg skal ikke dra hele rekkefølgen,
at vi har hatt forskrifter på høring, osv.

Kriteriene for skjønnspotten er kommet
ut til alle barnehagene, og også et
brev fra departementet med en videre framdriftsplan. Finansieringen
er relativt forutsigbar – det er min mening – også for
de private barnehagene. Alle vet hva de får i
driftstilskudd for den enkelte barnehage. Det
de ikke vet, er det som skal bli tildelt fra skjønnspotten.
Den skal gå til å kompensere en reduksjon i
foreldrebetalingen direkte. Jeg tør derfor påstå at
forutsigbarheten er relativt god.

Så er det slik at kommunen plikter å dekke
kostnader som ikke dekkes av staten, foreldrebetalingen eller
andre offentlige tilskudd, gjennom forskriftene for økonomisk likeverdig
behandling, som også har vært på høring. Kommunene
får et sterkt ansvar og blir barnehagemyndighet.

 Eli Sollied Øveraas – til
siste oppfølgingsspørsmål.

 Eg trur det er viktig og heilt nødvendig å understreke
at skal vi nå målet om full barnehagedekning,
er vi nøydde til å forsere utbyggingstakten.

Frå dei aktørane som skal
realisere dette, dei private og dei kommunale barnehageeigarane,
blir det til stortingsrepresentantar reist spørsmål
om det er tilstrekkeleg økonomi i opplegget for å nå makspris
1 og makspris 2. Stortinget har jo understreka at dette skal vere
ei reform som er statleg fullfinansiert.

Eg antek at statsråden har konsultasjonar både
med private og kommunale aktørar, og spørsmålet
mitt til statsråden er kva signal ho får i forhold
til Stortinget sitt økonomiske opplegg. Er det godt nok?

 Først har jeg lyst til å si
at forutsetningen fra både storting og regjering
er at kommunene skal opprettholde
sin andel i sektoren, ca. 4,5 milliarder kr.

Det har vært noe bekymring i forhold
til at kommuner har redusert sin innsats, slik at foreldrebetalingen noen steder
har blitt høyere – søskenmoderasjonen
har vi sett at noen kommuner har redusert. Men det har
vært en helt klar forutsetning at kommunene skal opprettholde
sin andel i sektoren. Vi kommer til å sette inn store kontrolltiltak
i hver enkelt kommune og eventuelt trekke tilbake midler
hvis man ikke bruker de midlene man får, eller hvis
man reduserer innsatsen.

Det er ikke økonomien som
er til hinder for at man skal bygge nok plasser. Som jeg sa i stad,
er midler til bygging av nye plasser gitt som en overslagsbevilgning.

Til slutt vil jeg minne om at vi nylig har
opprettet en egen nettside via Husbanken, som faktisk skal gjøre
det mye lettere å etablere barnehageplasser,
og at de som skal drive og bygge barnehageplasser, skal kunne gjøre mye
mer av dette arbeidet selv.

 Vi går videre til neste
hovedspørsmål.

 Jeg vil gjerne stille et spørsmål
til landbruksministeren.

Alle partiene
i Nord-Trøndelag – med unntak av Fremskrittspartiet – ungdomspartiene
og en rekke organisasjoner har overlevert landbruksministeren et
opprop om prioriteringer i WTO-forhandlingene, hvor Regjeringen
får full støtte for det opplegg man har fulgt
så langt. Landbruksministeren sier i en kommentar
til Trønder-Avisa at han er grunnleggende enig med nordtrønderne
i denne saken.

De siste dagene har det blitt skapt en del
uklarhet fra regjeringshold både om hvilke fullmakter
Regjeringen har fra Stortinget i forhold til å endre
forhandlingsposisjonene og hva som vil være Regjeringens
framtidige posisjon. Nå er Kristelig Folkepartis
parlamentariske leder, Jon Lilletun, ute med en prisverdig avklaring
i dag, der han sier at Kristelig Folkeparti
slutter seg til formuleringen i innstillingen fra Stortinget

«fordi
den 

ikkje 

inneber noko nytt
samanlikna med den forhandlingsfullmakta
regjeringa allereie har vedtatt for WTO-forhandlingane».

Det er en positiv avklaring hvor både
Kristelig Folkepartis parlamentariske leder
og statsråden har vært prisverdig klare. Støtter
landbruksministeren Kristelig Folkepartis parlamentariske
leder i det synet han har på denne saken?

 La meg først få si at det å ivareta
norske totalinteresser, også landbrukets
interesser, er en viktig sak for Regjeringen. Det står høyt
på agendaen, og det brukes mye arbeidstid på det.
Norges posisjon overfor WTO så langt står fast
og har god forankring både
i Stortinget, blant alle aktører i norsk landbruk
og i det norske folk for øvrig.

Jeg forstår at det i de siste dagene
har vært en debatt om at det skulle ha skjedd noen
endringer. Det er jo slik at Regjeringen har et betydelig handlingsrom
i forhold til Stortinget når det gjelder håndtering
av disse spørsmålene. Alle de år
gjennom 1990-tallet, med skiftende regjeringer, som jeg har sittet
i denne sal, har det alltid vært slik at hvis en regjering
har villet redusere budsjettstøtten eller gjøre
noe med skjermingsstøtten, er det flertall for det. Det
handlingsrommet er der, men det er ikke det samme som
at Regjeringen til enhver tid bruker det handlingsrommet. En regjering
gjør hele tiden det som ivaretar norske
interesser best. Slik sett kan ikke
jeg se at det er noe grunnlag for å spille på at
det er uenighet om tolkningen av dette. Det som er viktig, er at
Regjeringen nå har høy hastighet når
det gjelder å ivareta norske interesser,
knytte kontakter og forstå dette veldig kompliserte forhandlingsbildet
vi står overfor. Utenriksministeren har et omfattende reiseprogram,
han knytter kontakter for å forstå ulike lands
posisjoner, nettopp for å kunne ivareta
landbrukets og øvrige norske interesser
i disse forhandlingene. Det har Regjeringen tenkt å fortsette med
helt fram til vi har et forhandlingsresultat som også norsk
landbruk kan leve godt med. Forsøk på å splitte
regjeringspartiene på dette området er det ikke
grunnlag for. Vi er enige om hvordan vi skal håndtere disse
spørsmålene. Det tror jeg vi kommer til å være
i tiden framover også.

 Jeg er veldig glad for at landbruksministeren
er krystallklar i forhold til de behov som Norge har for å ivareta
norsk landbruks interesser, og er så klar i formuleringene.

Jeg oppfattet det landbruksministeren nå langt
på vei sa, som en bekreftelse på at han er enig
med Jon Lilletun. Men for å gjenta: Formuleringen fra Stortinget
innebærer ikke noe nytt i forhold til forhandlingsfullmakten
Regjeringen allerede har vedtatt for WTO-forhandlingene, som Regjeringen
arbeider etter i dag. Det er det Jon Lilletun sier
i et skriftlig innlegg i Nationen i dag. Deler landbruksministeren
den oppfatningen?

 Det er helt åpenbart at Regjeringens
posisjon i forhold til WTO-forhandlingene står fast. Så er
det slik at når forhandlingene kommer videre, kan man ikke
utelukke at det blir bevegelser i forhandlingene. Det har Regjeringen
nødvendig handlingsrom i Stortinget for, slik det i og
for seg har vært gjennom alle år. Det
ble ikke minst bekreftet gjennom den debatten som var
nylig. Men selv om man har fått et større handlingsrom,
er det ikke slik at Regjeringen umiddelbart springer inn
i det handlingsrommet og reduserer norske ordninger. Vi
ivaretar norske interesser gjennom disse
forhandlingene. Det vil vi selvsagt også gjøre
framover.

Jeg ser at det har vært mye debatt
omkring hva som er handelsvridende støtte, og hva som er
intern støtte, osv. Men det er klart at Regjeringen på disse
områdene allerede har gitt betydelige konsesjoner i de
posisjonene som er lagt inn i WTO.

 Det blir to oppfølgingsspørsmål – først Åslaug
Haga.

 Mitt oppfølgingsspørsmål
går til utenriksministeren.

Etter debatten om globaliseringsmeldinga
her i Stortinget sa utenriksministeren til Nationen:

«Stortingets
flertallsinnstilling gir
beskjed om hvor landet ligger. Det er helt riktig at dette gir nye
fullmakter til forhandlingene i WTO.»

Nå hører vi det – dog ikke
veldig klart – fra landbruksministeren, men det er ikke
vanskelig å forstå hva Kristelig
Folkepartis parlamentariske leder uttaler til pressen
i dag. Han sier meget tydelig at det ikke foreligger noen
nye fullmakter, og at Regjeringa dermed må forholde seg
til det forhandlingsmandatet som også har blitt
klarert i Stortinget.

Mitt spørsmål til utenriksministeren
er ganske enkelt: Er det Kristelig Folkepartis
linje som gjelder, eventuelt med støtte fra Venstre, eller
er det Høyres linje som gjelder?

 Det slår meg at vi nå er
på vei inn i en særdeles ukonstruktiv debatt,
som jeg er veldig forbauset over reises på denne måten.

Det som er på det rene, er at Regjeringen
føler at den har tilstrekkelig handlingsrom for å ivareta
norske interesser, slik vi er enige om. Det som er det
store spørsmålet, er om det forhandlingsrommet
ble skapt på fredag, eller om det har blitt skapt
tidligere. Det kan det for så vidt være
en del debatt om. Jeg har lagt merke til at utenrikskomiteens leder
for så vidt har sagt at det ble skapt på fredag.
Han har litt rett når det gjelder ett poeng, nemlig at
spørsmålet om eksportkreditter er tydeligere uttalt
i utenrikskomiteens innstilling enn kanskje noen andre steder.
Uten å ha vært så tydelig på dette
spesifikke området, har jeg likevel følt
at det forhandlingsrommet som vi har hatt i forhold til Stortinget,
har vært der. Det er en annen side av saken.
Jeg har nok følt at vi kunne gå dit, selv uten
den eksplisitte aksepten fra Stortinget på det punktet.
Men nå er den altså eksplisitt. Realitetene forblir de
samme. Jeg må si at jeg slett ikke er sikker
på hvor Senterpartiet har tenkt seg.
Jeg tror ikke at dette er i ferd med å gå i
konstruktiv retning.

 Bjørn Jacobsen – til
oppfølgingsspørsmål.

 Mitt oppfølgingsspørsmål
går til landbruksministeren.

Utanriksministeren har likevel heilt
rett i det han seier, at utanrikskomiteen heilt klart har sagt at
det skal komme endringar i dei interne handelsvridande støtteordningane.
Dette gjer vi sjølvsagt for å få bukt
med eksportkredittane. Komiteen seier også etterpå at
denne støtta må «ta hensyn til landbrukets
verdi for kulturlandskap, miljø og bosetting».
Ein vil altså ha sysselsetjingsdrivande tilskott. Så spørsmålet
mitt er: Korleis følgjer landbruksministeren opp dette?

 Når det gjelder WTO-forhandlingene,
følger vi dette opp fra Regjeringens side under
den ansvarlige statsråd, som er utenriksministeren. Vi
har et godt og tett samarbeid i Regjeringen.
Det er ikke grunnlag for å spille på uenighet mellom
partiene i Regjeringen, som Senterpartiet
nå har gjort til et poeng. Det er feil, og det er skadelig
for norsk landbruk.

Så til handelsvridende støtte
og internstøtte. Det er klart at vi er forberedt på – det
har vi allerede planer om – å gjøre endringer
og reduksjoner i de mest handelsvridende delene av den støtten
vi har til norsk landbruk i dag. Det er det allerede gjennom den
posisjonen som er lagt inn. Det er slik at det gir et betydelig
handlingsrom å ivareta akkurat de hensyn som
utenrikskomiteen gir uttrykk for, ved å flytte mer av ordningene
over på såkalte grønne ordninger. Det
arbeider Regjeringen med, og det er det for så vidt fornuftig å gjøre,
uavhengig av WTO, fordi en veldig viktig del er å begrunne
norsk landbruk framover i hva man leverer av kollektive
goder, for reiseliv og for befolkningen for øvrig. Det
arbeider vi med uavhengig av WTO-forhandlingene.

 Vi går videre til neste
hovedspørsmål.

 Mitt spørsmål går til
barne- og familieministeren.

Den internasjonale kvinnedagen markerte Kristelig Folkeparti,
ved nestleder Hareide, ved å gå til
frontalangrep på Arbeiderpartiet
og SV og påstå at det nettopp var disse
to partienes skyld at det var for få fedre som var hjemme
med barna sine og benyttet seg av permisjonsordningene.
Dette kan en naturlig nok skrive på kontoen for at Kristelig
Folkeparti ikke har egne saker å komme med
på denne viktige dagen. En undersøkelse fra SSB
viser at over halvparten av fedrene ønsker mer
tid sammen med barna sine.

Kristelig Folkeparti har
nå hatt regjeringsmakten i to perioder på til
sammen over fem år med ansvaret for nettopp Barne-
og familiedepartementet. Sem-erklæringen foreslår å øke
omfanget av pappapermisjonen. Mitt konkrete spørsmål
blir: Når vil statsråden oppfylle sine valgløfter
fra valgkampen om mer pappapermisjon? Deler hun virkelig sin nestleders
oppfatning?

 Dette er viktig, og vi har samme mål,
nemlig å få flere fedre til å ta ansvar
hjemme. Jeg ønsker ikke å karakterisere
andres uttalelser fra denne talerstol. Jeg står for mine
egne.

Vi har i Sem-erklæringen sagt at vi ønsker å utvide pappapermisjonen.
Det er to ting som også må gjøres
i forhold til dette, nemlig å gi selvstendig opptjeningsrett for
de fedre som ikke har dette, og å få alle
fedrene inn i ordningen. Det er slik i dag at ikke alle
omfattes av pappapermisjonen.

Det vi også har sagt i Sem-erklæringen – det
er en rekkefølge på dette – er at barnehageutbyggingen
kommer først, og så vil man komme tilbake til
pappapermisjonen. Det betyr ikke at vi skal utelukke at
vi kan komme med det tidligere, men det vil iallfall være
et budsjettspørsmål når man skal få gjennomført
dette.

Jeg er veldig glad for at Stortinget så sent
som i desember i fjor, i forbindelse med familiemeldingen, sluttet seg
til at man ønsket å utvide pappapermisjonsordningen. Men
det er også andre tiltak som er viktige
hvis man skal få far til å være
mer hjemme. Personlig var jeg i Tyrkia 8. mars og feiret
dagen med de muslimske kvinnene fra det regjerende
partiet der. Det er klart at når vi forteller om
vår permisjonsordning med fire ukers pappakvote, som
faktisk 85 pst. fedre tar ut, er det svært positivt.
Det som er gledelig i Norge i dag, er at når
disse fedrene oppdager at det er så fantastisk å være
hjemme med barna, vil vi nok i årene framover
se et mye større trykk fra fedrene for å bli
mer likestilt på dette området. Det tror jeg vil
skyte fart i denne saken.

 Jeg vil takke statsråden
for svaret.

Jeg tror nok at intensjonene fra statsråden
er gode på dette punktet, men samtidig er det
vel slik at tiden nå løper litt fra Kristelig
Folkeparti. Det er ikke tvil om at Kristelig
Folkeparti har hatt muligheten til å legge inn mer
tid til samvær mellom barn og far hvis de hadde ønsket
det. Men det eneste konkrete vi ser fra Regjeringens side, er at
de utvider en kontantstøtteordning som færre og
færre småbarnsfamilier ønsker å benytte
seg av. Vi kan i hvert fall slå fast én ting,
det er få fedre som ønsker å benytte
seg av denne kontantstøtteordningen.

Da blir mitt spørsmål: Er ikke
Regjeringen villig til å gå inn og evaluere sine egne
reformer? Hvis det er slik at samfunnet etterspør andre
typer reformer enn kontantstøtten, er de ikke
da villige til å gå inn og se på muligheten
for å gjøre en omlegging, slik at foreldre
og barn faktisk får mer tid sammen?

 Jeg vil på det sterkeste avvise at
vi ikke har gjort mye for familiepolitikken og for det å synliggjøre
og få fram en del vedtak på at det er viktig å få pappa
til å være mer hjemme med barna. Jeg bare
minner om familiemeldingen, som Stortinget sluttet seg til i sin
helhet.

Når det gjelder kontantstøtten,
er den evaluert årlig. Jeg kan ikke skjønne
at det skal være noe problem å ha en
ordning som gir så stor valgfrihet til foreldrene. Først når
vi etter hvert får full barnehageutbygging, får
vi den reelle valgfriheten for foreldrene. Og så vil det vise
seg hvor mange foreldre som fortsatt vil ønske
kontantstøtten. Av den siste spørreundersøkelsen,
som vi nylig fikk resultatet av, så vi at så mange
som 50 pst. fortsatt ville ønske å beholde
kontantstøtten. Det er ikke bare å se
bort fra 50 pst., synes jeg.

 Det blir tre oppfølgingsspørsmål – først Sylvia
Brustad.

 Så langt må vi konstatere
at når det gjelder aktive tiltak for å få menn
hjem, blir det mest festtaler fra Kristelig Folkeparti,
for kontantstøtten har i hvert fall ikke ført
til at menn har gått hjem – det er vel kanskje
en håndfull menn som benytter seg av den. Den har heller ikke
ført til at foreldrene bruker noe særlig mer tid
med ungene, og det er færre som ønsker å benytte
seg av den ordningen. Det er i hvert fall helt feil hvis målet bl.a.
er å få fedrene hjem.

Mitt konkrete spørsmål er:
Når kommer Kristelig Folkeparti til å gå fra
prat til praksis, og når kommer Kristelig Folkeparti
til å foreslå en utvidet fedrekvote? Er det i
budsjettet for 2005, eller vil vi igjen oppleve å høre at «vi
kommer igjen når det er valgkamp»? Men når
det kommer  til  «hælinga»  og  pengene,
 kommer  det  ikke – for det er det som faktisk
teller.

 Det er ganske morsomt å få et slikt
spørsmål fra en som selv har sittet i regjering.
Man vet jo som tidligere statsråd at budsjettet kommer
til høsten. Ethvert budsjett kommer til høsten.
Det er ikke slik at en statsråd kan forskuttere
hva som kommer, og når sakene kommer. Men vi har altså klart å få flertall
for dette tiltaket i Stortinget. Det er det Kristelig
Folkeparti som har klart, ikke Arbeiderpartiet.

 Eli Sollied Øveraas – til
oppfølgingsspørsmål.

 Det har innanfor dette
området gått føre seg ein debatt
om kven som brukar støvkluten og støvsugaren.
Eg synest ikkje akkurat det er så konstruktivt å diskutere
f.eks. kven det er som tek oppvasken. Det mest konstruktive vi kan
gjere, er å tilføre eigne økonomiske
rettar og utvide pappapermisjonen.

Statsråden viste sjølv til
familiemeldinga, og eg er litt forundra over
at statsråden er så uklar som ho er når
det gjeld framdrifta, for det er eit klart fleirtal i Stortinget som ønskjer
dette no. Då er det freistande å utfordre familieministeren
på følgjande: Kva vil familieminister Dåvøy
gjere dersom ho må prioritere mellom to ting:
utvide pappapermisjonen, som er god familiepolitikk, eller gi
skattelette på 10–12 milliardar kr?

 For å si det slik: Jeg kommer til å gjøre
mitt for å få gjennomslag når det gjelder
pappapermisjonen, så fort som overhodet mulig. Jeg tror
det er svært viktig for barnefamiliene, og vi har et felles
mål om det i hele Stortinget. Men igjen, det
kan ikke forskutteres fra denne talerstolen, vi får
se når budsjettene kommer.

 Karin Andersen – til oppfølgingsspørsmål.

 Jeg er veldig glad for at barne- og familieministeren
nå sier at hun vil prioritere å utvide
pappapermisjonen, så tydelig som hun gjør. Det
er positivt.

Men det hadde gått an å gjøre
endringer i noen av de ordningene vi har nå,
og som vi vet ikke treffer særlig godt. Kontantstøtten
er en av dem. Hovedproblemet med kontantstøtten er at den ikke
er en betaling for at man er sammen med barna sine, men for å holde
barnet unna barnehagen. Det er én ting man kunne
gjøre. Man kunne også tenke seg et litt
morsommere eksperiment og si at kontantstøtten økte
hvis det var far som var hjemme. Da kunne man få fram en
annen – for å si det sånn – vektlegging
av det. Men det som kanskje hadde vært enda viktigere,
hadde vært om man hadde sett på ulike typer arbeidstidsordninger
som hadde gjort tidskontoordningene videre, slik at småbarnsforeldre, også fedre,
kunne kommet ut av tidsklemma og hatt mulighet til å disponere tida
si på en annen måte uten å tape
for mye økonomisk. Vil Regjeringen og barne- og familieministeren
se på slike muligheter?

 Nå ligger ikke arbeidstidsordningen
direkte til mitt departement, men det er klart at det er viktig å se
på alle mulige ordninger når vi snakker om
denne viktige saken, å få fedre til å være
mer hjemme. Men også holdninger hos arbeidsgiver
vil være svært viktig. Et av de store
problemene vi har i Norge i dag når det gjelder
likestilling, er fremdeles likelønn. Det arbeidsvurderingsprosjektet
som departementet har satt i gang, og som nå er kommet
over halvveis, hvor de ser på en del kvinnedominerte yrkesgrupper
og deres lave status og lave lønn,
er også enormt viktig, det å lage
et nytt verktøy som kan brukes i arbeidslivet
på dette området. Jeg tror det er en av de tingene
som skal til for at man kan velge at far skal være
mer hjemme med barna, både under fødselspermisjonen
og også i andre sammenhenger. Kontantstøtten
har gitt noe mer tid til hjemmene, det har vi jo sett, men dessverre
er det slik at det er flest mødre som bruker
tid med barna, også i dag.

Valgfriheten er svært viktig for Regjeringen.
Vi har tro på at foreldrene og familiene
selv må få lov til å velge hva de ønsker,
og da må man ha et differensiert tilbud.

 Så er det kommet et ønske
om ytterligere et oppfølgingsspørsmål,
og presidenten lar nåde gå for rett.

Ranveig Frøiland – til
oppfølgingsspørsmål.

 Statsråden tek æra for og skryter
av at dei har fått fleirtal for å utvida pappapermisjonen.
Vi skal støtta det, så det kan vi vera
einige om. Men det hjelper ikkje så veldig
mykje å få eit fleirtal for ei stortingsmelding
dersom ein ikkje følgjer opp med pengar når
budsjettet kjem. Fram til no kan vi konstatera at statsråden
har vore med og prioritert skattelette framfor å utvida
pappapermisjonen. No seier statsråden veldig
klart til førre spørjar at ho vil prioritera pappapermisjonen
i komande budsjett. Det er vi glade for. Og eg vil igjen utfordra
statsråden. Er det no pappapermisjonen ein skal prioritera
framfor ytterlegare skattelette, som statsråden har prioritert
fram til no?

 Det er viktig at man hører godt etter
hva statsråden sier, men nå kommer det jo heldigvis referat.

Det vil vise seg hva budsjettet inneholder,
og jeg har sagt, og jeg gjentar, at pappapermisjonen vil være
en sak jeg kommer til å jobbe intensivt med. Jeg skal gjøre
mitt, som jeg har sagt.

Ellers må jeg si at det er mange ting
denne regjeringen har fått til innenfor
familiepolitikken, et eksempel er selvstendig
næringsdrivende og svangerskapspenger. Det kunne vært
innført for mange år siden. Ikke vet
jeg hvorfor man ikke har gjort det, f.eks. fra Arbeiderpartiets side i
posisjon. Men vi gjorde det, og ordningen er allerede gjennomført.
Så jeg har bare lyst til å nevne at
det er en del tiltak som vi faktisk klarer å gjennomføre
innenfor familiepolitikken, og vi kommer nok
til å klare pappapermisjonen også.

 Vi går videre til neste
hovedspørsmål.

 Jeg har et spørsmål til statsråd
Dåvøy.

Nå har vi akkurat hørt om
solsiden, om fedre som tar pappapermisjon, opptil 85 pst. av dem
faktisk. Men vi har også en skyggeside. På bakgrunn
av en rekke tragiske hendelser i forbindelse med barnefordelingssaker
det siste året må vi som politikere konstatere
at konfliktnivået ikke er blitt vesentlig lavere.

Statsråden har flere ganger påpekt
hvor viktig det er å få konfliktnivået
ned hos berørte parter i slike saker. Mitt spørsmål
blir derfor: Har statsråden tenkt på hvorvidt
det kan være en løsning for å få ned
konfliktnivået at man lager en endring i loven
som gir begge parter automatisk delt omsorg?

 Jeg takker for spørsmålet.

Representanten vet utmerket godt at det var
en stor debatt om dette i Stortinget i forbindelse med familiemeldingen
så sent i desember i fjor. Et forslag fra Fremskrittspartiet
ble nedstemt i så måte. Ja, vi har tenkt på det,
og vi har vurdert det. Det er laget evalueringer på det,
og Regjeringen og vi er kommet til at dette ønsker
vi ikke i denne omgang. Det ble debattert ganske
grundig i Stortinget for meget kort tid tilbake.

 Jeg takker statsråden for svaret.
Jeg kan vel ikke akkurat si at jeg er helt fornøyd, og
det var ikke det svaret jeg hadde håpet
på. Jeg vil likevel påpeke
at det er ikke bare partene i barnefordelingssaker
som blir berørt, aller mest rammes kanskje barna. Siden
statsråden da ikke har tenkt å endre
barneloven på dette punktet, vil jeg spørre henne
hvordan hun har tenkt å forhindre at slike tragiske saker
skjer igjen. Kan det tenkes at det går an å endre
barneloven slik at samarbeid belønnes?

 Først har jeg lyst til å vise
til at Stortinget også har sluttet seg til en
rekke lovendringer i barneloven som iverksettes fra 1. april i år.
Det dreier seg om saksbehandlingsregler, prosessregler
og en del andre viktige forhold knyttet til barn og barnets
rettssikkerhet. Vi vil med de nye saksbehandlingsreglene kunne søke å inngå forlik
underveis, altså etter at retten er
satt. Det vil også være mulig å prøve
ut ulike ordninger i hjem-met, også delt
bosted, og så kan man komme tilbake til retten
hvis ting ikke fungerer, slik at før man eventuelt har
en hovedforhandling, vil dette la seg prøve ut. Så det er
faktisk en rekke gode endringer i barneloven som Stortinget
har sluttet seg til, og som vi nå er i ferd med å implementere.
Vi håper at det skal bidra til også å dempe konfliktnivået
i disse store sakene. Hele tiden er det barnets beste
som skal stå i fokus.

 Det blir ett oppfølgingsspørsmål – Eirin Faldet.

 Vi har alle et håp og noen
teorier i slike skilsmissesaker og atskillelsessaker om at to voksne skal være
voksne. Hvor ofte ser vi ikke at det ikke
er tilfellet? Og midt oppe i dette er det noen
barn som har problemer. Vi snakker så flott om at det er
barnas beste som gjelder, og barnas rett. Men ofte
ender det med retten til barnet og kamp om de små detaljene.
Jeg har lyst til å spørre, på bakgrunn
av den familiemeldingen vi behandlet, om statsråden også,
nå som det har kommet noen oppslag i avisene
og i media om tragiske hendelser, ser at det ikke er så lett å snakke
om to voksne menneskers oppførsel i slike saker? Ser hun
at barna ofte blir glemt?

 Ja, det ser jeg, og det var også årsaken
til at vi endret barneloven, med nye regler i denne typen
barnefordelingssaker, fra 1. april i år. I tillegg bar
familiemeldingen i stor grad preg av at man skulle sette inn tiltak
med forebyggende virksomhet når det gjaldt familier, hvilket
jo også Stortinget sluttet seg til – jeg
tenker på en prioritering av familievernkontorer, jeg tenker
på ikke minst samlivskursene og foreldreveiledningsprogrammene,
der vi har økt intensiteten både i fjor
og i år. Ikke minst har vi også dette
endagskurset for foreldre når de får
sitt første barn, som vi starter med til høsten.
Ellers har jeg lyst til å nevne at når det gjelder
de kanskje vanskeligste sakene, der barn er utsatt for vold f.eks.
under samvær, har vi nylig fått en rapport, som
vil bli offentliggjort om meget kort tid. I den forbindelse vil det også sannsynligvis
komme en del forslag til lovendringer knyttet til barn og samvær,
om å trygge barnas situasjon. For det har også faktisk
vært et stort problem.

 Vi går til det siste hovedspørsmålet
i dagens muntlige spørretime.

 Eg har eit spørsmål til utanriksministeren.
Det går på nordområda
og innsatsen vår der oppe, og det går på løyvingar
over budsjettet til bistand der. Vi får no signal frå Barentssekretariatet
om at ein har lite pengar, dei nedskjeringane som blei
gjorde sist, begynner ein no å merke, spesielt
på folk til folk-samarbeidet – det kan dreie
seg om støtte til journalistar, som er eit veldig viktig
arbeid. Skal vi støtte opp om det russiske demokratiet,
må vi òg støtte f.eks. utveksling mellom
norske journalistar og russiske journalistar. Vi har òg
teikn på at det blir drege inn når det gjeld urfolkmidlar,
altså at urfolk skal kunne møtast over landegrenser,
og slikt. Kan vi rekne med at Regjeringa vil følgje opp
i revidert, og gje meir pengar til dette samarbeidet som
går i nordområda?

 Jeg skjønner at perspektivet nå har
endret seg fra å spørre om hva neste års budsjett
innebærer, til hva årets budsjettrevisjon vil
innebære. Svaret på det vil selvfølgelig
være det samme, men jeg har lyst til å si i tillegg
at det er klart at vi må ha den ytterste
form for budsjettdisiplin. Det betyr at det budsjettet som Stortinget
selv har vedtatt, er noe vi styrer etter, og det er selvsagt bare
i de ytterste tilfeller at man skal søke å endre
det. Det er en god regel som sier at man skal
sette tæring etter næring. Det gjelder også her.

 Vi får òg sterke signal frå miljøbevegelsen,
og dette går òg på budsjett. Miljøbevegelsen
kjem med klare signal om at når det gjeld atomsikkerheit,
bør ein ikkje berre auke løyvingane,
men ein bør faktisk kanskje til og med doble
dei. Kan vi forvente at Regjeringa kjem med nye klare tiltak i forhold
til å rydde opp i dei store problema som vi har med atomsikkerheit
i nordområda?

 Det er ingen nyhet at det finnes mange som
gjerne vil ha mer penger til det meste, og politikkens krav er jo ikke
at man kan si ja til alt dette, men at man evner å prioritere.
Derfor holder vi oss innenfor de budsjetter
som er vedtatt. Det er jo de budsjettene som nå har skapt
den nye økonomiske optimismen i Norge, som jeg er sikker
på at også Jacobsen er glad for, men
det betyr at da er det enkelte ting man er nødt til å si
nei til. Nå er jo kanskje ikke nei det som er fremst
i SVs politiske vokabular, men det er like fullt helt
avgjørende for å holde dette samfunnet på rett
kjøl.

 Det blir ett oppfølgingsspørsmål – Kjetil Bjørklund.

 Jeg har de siste dagene vært på reise
i noen av de områdene i Nordvest-Russland der Barentssekretariatet
har sitt virke. Utfordringene i disse områdene er enorme.
Det er store miljøødeleggelser på Kola.
Store områder med død natur
og svart snø gjorde et sterkt inntrykk. Det gjorde også den
sosiale nøden, som er vanlig i Nordvest-Russland. Vi snakker
altså om en av grensene mellom land på denne
kloden med størst sosiale forskjeller. På grunn
av budsjettnedskjæringen er det altså umulig for
Barentssekretariatet nå å gjennomføre mange
prosjekter som kunne gitt bedrede forhold og større mellomfolkelig
samhandling i disse områdene. Antallet prosjekter har gått
dramatisk ned.

Jeg vil spørre utenriksministeren
om ikke det å fremme den mellomfolkelige forståelsen mellom Norge
og Russland er et viktig utenrikspolitisk anliggende, og at en slik måte å jobbe
på gir stor utenriks- og sikkerhetspolitisk effekt med
forsiktig økonomisk innsats.

 Det kan jeg bekrefte, og det ligger i de bevilgningene
som Regjeringen har foreslått og Stortinget har vedtatt.
Gjennom de bevilgningene får vi gjort en betydelig innsats
i nord.

 Tiden for den muntlige spørretimen
er omme, og vi går over til den ordinære spørretimen.





                    
                    
                    

 Det blir en rekke endringer i den
oppsatte spørsmålslisten, og presidenten viser
i den sammenheng til den oversikten som er omdelt på representantenes plasser
i salen.

De foreslåtte endringene i dagens
spørretime foreslås godkjent. – Det anses
vedtatt.

Endringene var som følger:

Spørsmål 2, fra representanten
Morten Høglund til utenriksministeren, vil bli tatt opp
av representanten Christopher Stensaker.

Spørsmål 4, fra representanten
Gjermund Hagesæter til finansministeren, er overført
til samferdselsministeren som rette vedkommende. Etter ønske
fra samferdselsministeren blir dette spørsmålet
flyttet og besvart før spørsmål 19, som
skal besvares av samme statsråd.

Spørsmål 6, fra representanten
Asmund Kristoffersen til helseministeren, vil bli besvart at sosialministeren
som rette vedkommende.

Spørsmål 18, fra representanten
Torbjørn Andersen til samferdselsministeren, er trukket
tilbake.

Spørsmål 19, fra representanten
May Britt Vihovde til samferdselsministeren, vil bli tatt opp av
representanten Harald Hove.

Spørsmål 20, fra representanten
Torstein Rudihagen til kommunal- og regionalministeren, bortfaller,
da spørreren ikke er til stede.

Spørsmål 24, fra representanten
Ingvild Vaggen Malvik til miljøvernministeren, utsettes
til neste spørretime, da statsråden er bortreist.

Spørsmål 25, fra representanten
Sylvia Brustad til miljøvernministeren, vil bli
besvart av justisministeren på vegne av miljøvernministeren,
som er bortreist. Etter ønske fra justisministeren
blir dette spørsmålet flyttet og besvart etter spørsmål
11, som skal besvares av samme statsråd.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 25


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 4


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    



                    

 Dette spørsmålet,
fra representanten Morten Høglund til utenriksministeren,
vil bli tatt opp av representanten Christopher
Stensaker.

 «Iran har gjennomført et
parlamentsvalg som nærmest er en parodi på demokrati. Dette
valget føyer seg inn i rekken av eksempler
på at Iran er en totalitær stat uten respekt for
demokratiske rettigheter. Venstres parlamentariske leder
har i en pressemelding tatt til orde for at verdenssamfunnet må underkjenne
valget.

Støtter utenriksministeren Venstres
oppfordring, og i så tilfelle, hva mener han Norge
kan gjøre for å støtte etableringen av
et reelt demokrati i Iran?»

 Regjeringen finner det sterkt beklagelig at
det iranske Vokterrådet nektet en lang rekke reformpolitikere å stille
til valg. Det kan dermed ikke kalles demokratisk. Dette
er desto mer nedslående på bakgrunn av at Iran
tidligere har gjennomført flere valg som har brakt folkets egne
representanter inn i nasjonalforsamlingen.

Reformpolitikerne bad før valget om
at utenforstående ikke blandet seg inn i den
politiske krisen. De fryktet at utenlandsk engasjement kunne skade
deres sak mer enn det ville gagne den. Dette ønsket
har vi respekt for. Jeg mener derfor ikke at
det vil være riktig å arbeide for at
valgene i Iran underkjennes.

Regjeringen vil gjennom vår kontakt
med iranske myndigheter fortsatt søke å fremme
respekten for demokrati og menneskerettigheter i landet. Jeg har
ved flere anledninger benyttet meg av denne muligheten til dialog, senest
i mitt møte med utenriksminister Kharazzi under World Economic
Forum i Davos i januar, hvor jeg gjentok våre
synspunkter overfor min iranske kollega.

 Jeg takker utenriksministeren for svaret.

Jeg vil også vise
til utenriksministerens svar 27. november 2003 på brev
fra representanten Morten Høglund, der det framgår
av svaret:

«På den
annen side viser president Khatami, hans regjering og
det nåværende parlamentsflertallet i Iran etter
mitt syn vilje til å fremme endringer i landet.»

Etter Vokterrådets diskvalifisering
av over 2 000 reformvennlige kandidater, og en valgdeltakelse i
Teheran by på 28,1 pst., synes utenriksministeren fremdeles
at det er vilje til endringer i landet, og i så fall i
hvilken retning?

 I det brevet som Stensaker viste til, var jeg
tydelig på hvem som viste denne viljen. Det er et synspunkt
som det ikke er grunnlag for å overprøve.
Det var nettopp derfor jeg i mitt svar satte søkelyset
på den rollen som Vokterrådet har. Det er ikke noen
tvil om at det har vært og er en kamp mellom krefter
i Iran, hvor noen står for en videre demokratisering,
mens meget sterke krefter, slik vi nå har sett det, står
for den motsatte kursen. Det er riktig nå, og det var dessverre
riktig den gang jeg skrev brevet, hvor vi satte søkelys
på dem som nettopp nå fører
prosessen i en gal retning.





                

 Dette spørsmålet,
fra Asmund Kristoffersen til helseministeren, vil bli besvart av
sosialministeren som rette vedkommende.

 Da går følgende spørsmål
til sosialministeren:

«I kontakt med stoffmisbrukere, pårørende
og behandlingsapparat blir det påpekt sterk svikt i oppfølging av
rusmisbrukere etter avsluttet behandling i f.eks. institusjon.
Rusmisbrukere som søker hjelp og behandling, har en lovfestet
rett til behandling og til en individuell plan for behandling og
oppfølging.

Hvordan praktiseres retten til oppfølging
av den enkelte rusmisbruker gjennom retten til en egen
individuell plan?»

 Spørsmålet er rettet til
helseministeren, men jeg vil besvare spørsmålet.

Behandling av rusmiddelmisbrukere er delt mellom helseforetakene,
som er helseministerens ansvar, og sosialtjenesten, som er en kommunal
tjeneste under mitt ansvarsområde. Spørsmålet
peker på viktigheten av samhandling mellom de
ulike aktørene fordi brukerne beveger seg i behandlingssystemet.

Behandlingsinstitusjonene er nå overført
fra fylkeskommunene til staten. Men sosialtjenesten i kommunene har
fortsatt det samme ansvar i forhold til det øvrige hjelpe-
og behandlingsapparatet for rusmiddelmisbrukere.

Behovet for samordning
av tiltakene er bakgrunnen for lovfesting av rett til individuell
plan i sosialtjenesteloven. Når utskrivning fra institusjon
krever tiltak fra sosialtjenesten, og pasienten ønsker
det, er det f.eks. viktig at sosialtjenesten i den aktuelle kommunen
kontaktes i god tid, slik at kommunen kan planlegge og sette i gang den
videre behandlingen så raskt som mulig. Det kan være
hjelp til å skaffe bolig og arbeid, stønad til
livsopphold inntil brukeren kommer i arbeid,
hjelp til sosiale aktiviteter osv. Ulike etater må involveres
avhengig av den enkeltes behov. Aetat og trygdeetaten kan være
nødvendige i forhold til rehabilitering, attføring eller
uførhet. Andre trenger behandling i psykiatrien.
Helsemessige problemer etter mange års
misbruk er vanlig og krever tett oppfølging av helsevesenet.

Det er en viktig forutsetning at det utarbeides én
individuell plan for brukeren, og at planen omfatter alle
nødvendige tjenester, uavhengig av hvilken type
tjeneste det er. Målet er at planen skal bidra til aktiv
brukermedvirkning, trygghet og forutsigbarhet, at den avklarer ansvarsforhold,
og samarbeid på tvers av sektorer.

I helsevesenet har pasienter
hatt rett til individuell plan i henhold til pasientrettighetsloven
siden 1. juli 2001. Retten til individuell plan etter
sosialtjenesteloven trådte i kraft 1. januar 2004.
Vi har derfor foreløpig lite systematisk kunnskap
om praktiseringen av denne loven. Denne utviklingen følger
vi imidlertid svært nøye gjennom Sosial-
og helsedirektoratet og Statens helsetilsyn.

 Jeg takker for svaret og har forståelse
for at ministerens erfaring med hensyn til resultatene så langt
selvfølgelig er liten, i og med at det er så kort
tid siden loven trådte i kraft.

Så er det også slik
at mange av oss som arbeider med sosial- og helsespørsmål,
stadig vekk møter misbrukere og pårørende
som forteller om en uakseptabel hverdag når en rusmiddelmisbruker
har vært til behandling og kommer til sitt hjemmemiljø der
det er mangel på ettervern. Klart sagt betyr dette at en
dyr behandlingsplass og en dyr behandling kan være
bortimot bortkastet dersom ettervernet ikke er på plass.
Jeg antar at det må bli bedre i framtiden, slik
sosialministeren nå for så vidt understreket at
hun hadde forventninger om. Men det er viktig at samfunnet ikke
stiller seg likegyldig til nettopp den oppfølgingen.
Min bekymring og mitt spørsmål til ministeren
er: Hvilken kontrollmekanisme har vi for at disse faktisk blir fulgt
opp gjennom en individuell plan? Jeg er opptatt av at det vi har
sagt skal gjøres, faktisk gjøres.

 Det er et viktig tema representanten
Kristoffersen tar opp. Tilsynsmyndighetene vil være
viktige når det gjelder nettopp det å ha
sosialtilsyn med kommunene, og særlig i forhold til den
koordinering som skal skje i forhold
til den enkelte rusmiddelmisbruker. Dessuten har Sosial-
og helsedirektoratet fått et spesielt ansvar
for å følge opp bruken av én individuell
plan, og at den tas i bruk som et virkemiddel.

Det skal også sies
at en del kommuner i Norges land allerede har tatt i bruk dette
virkemiddelet, uten at man trengte en lovfesting, og en del kommuner
har allerede viktig erfaring og uten at det har vært lovfestet.
Nå har den enkelte rusmiddelmisbruker anledning til og
rett til å kunne si at «jeg ønsker
en individuell plan hvor tiltakene rundt meg er koordinert, og hvor
det tydelig er ansvarliggjort hvem som gjør hva»,
slik at tiltakene rundt den enkelte henger sammen.

 Implisitt i mitt hovedspørsmål
lå egentlig en beskrivelse av den situasjonen som nå har
oppstått, at det faktisk står ledige behandlingsplasser
i rusinstitusjonene uten at disse blir brukt. Begrunnelsen er at
helseforetakene ikke har økonomi til å la
dem som søker om behandling, få behandling. Dette er
en rettighet til behandling som disse pasientene har, og som dermed ikke
blir oppfylt. Det er altså slik at behandling og ettervern
henger nøye sammen, og må henge nøye
sammen, hvis behandlingen skal ha verdi og betydning. Da er mitt
siste spørsmål: Hvordan vil sosialministeren forholde
seg til det faktum at mange i dag får avslag på spørsmål
om behandling og dermed også ettervern?

Kari Lise Holmberg hadde
her overtatt presidentplassen.

 Det som ligger under helseforetakenes ansvarsområde,
ligger til helseministeren. Men jeg har lyst til å si at
Regjeringen er svært opptatt av at det skal være
en helhet i behandlingstilbudet. Rusmiddelmisbrukere har ved overføring
fra fylkeskommunene til regionale
helseforetak fått rett til behandling. Det betyr også at
man skal gjøre en vurdering av hvilke behandlingstiltak
som er nødvendige. Det som er viktig, er at enhver rusmiddelmisbruker
bor i en kommune, og det er fortsatt slik at det er kommunen som
har ansvar for sine innbyggere, også de
som er rusmiddelmisbrukere. Individuell plan er jo nettopp
den sikringen som hver enkelt skal ha. Det er limet som sikrer at
ting blir planlagt, fra akutt avrusning til behandling, ettervern
og det å klare å fungere i nærmiljøet
i kommunen igjen. Vi kommer til å følge dette
nøye, både i forhold til evaluering
og gjennomgang av rusreformene, og også bruken
i forhold til dette limet som individuell plan er.





                

 Dette spørsmålet,
fra representanten Sylvia Brustad til miljøvernministeren,
vil bli besvart av justisministeren på vegne av miljøvernministeren.

 Jeg vil få stille følgende
spørsmål:

«I Aftenposten 2. mars kommer det
fram at den forserte sjøkartleggingen blir forsinket med
ett år, og at ambisjonsnivået på nye
målinger er redusert. Grunnen oppgis å være
innføringen av moms på tjenester. Senest i forbindelse
med Stortingets budsjettbehandling bekreftet miljøvernministeren
at kutt i bevilgningen til Kartverket ikke ville ramme
den forserte sjøkartleggingen.

Kan statsråden bekrefte at målet
om den elektroniske sjøkartleggingen står ved
lag?»

 Forsert sjøkartlegging er gitt høy
prioritet. Regjeringens ambisjonsnivå ble presentert i
St.meld. nr. 30 for 2002-2003, «Norge digitalt» – et
felles fundament for verdiskaping. Målet er at norskekysten
har en tilfredsstillende dekning av autoriserte elektroniske sjøkart
for alle viktige navigasjonsleder i løpet av
2006. Dette målet ligger fast.

Etter fullført forseringsprogram
vil Statens kartverk legge vekt på vedlikehold, modernisering
av havnekartene og oppgradering av enkeltområder som i
første omgang ikke ble prioritert ut
ifra behovet for navigasjonssikkerhet.

Innføring av moms på konsulenttjenester
medfører at alle som benytter konsulenter, må betale
moms i tillegg til ordinært honorar. Statens kartverk fikk,
på samme måte som andre statlige virksomheter,
en kompensasjon for at det ble innført moms på kartleggingstjenester.
Jeg kan ikke se at innføringen av denne reformen
har hatt avgjørende innvirkning på framdriften
i sjøkartleggingen.

Gjennom styringen av Statens kartverk har miljøvernministeren
de siste år prioritert sjøkartlegging som det viktigste
innsatsområdet. Kartleggingen følger en plan som
tar sikte på å komme i mål som forutsatt
i 2006. Ved utgangen av 2003 forelå det ferdige elektroniske
sjøkart fra svenskegrensen til og med Vega i
Nordland samt i områder av Troms og
Finnmark. Miljøverndepartementet har en løpende
oppfølging av arbeidet og vil om nødvendig treffe
tiltak for at det oppsatte mål skal nås.

 For det første takker jeg
for svaret, og jeg er for så vidt også tilfreds
med svaret, for det viser at den opplysningen som kom fram i Aftenposten om
at det kan bli ett års forsinkelse, er feil.

Flertallet i Stortinget, bestående
av Arbeiderpartiet, Høyre og Kristelig
Folkeparti, viste bl.a. under behandlinga av denne saka
til at dersom det blir endring i forhold til at sjøkartlegging
skal prioriteres, må Regjeringa komme tilbake med en sak
om det. Men ut fra det justisministeren nå sier, skjønner
jeg at målsettinga står fast, at tempoet holdes
oppe, og at vi er sikret at sjøkartene kommer når
de skal, slik at en på den måten også kan
bli sikrere når en ferdes til sjøs.

 Det er den informasjonen jeg har å legge
fram på vegne av miljøvernministeren. Informasjonen
er også i samsvar med det svar jeg gav til representanten
Bastesen, som med en noe annen begrunnelse i praksis stilte samme
spørsmål, nemlig at vi skulle ha en sikker farled.
Jeg har ikke noe å tilføye til det svar
jeg allerede har avgitt.

 Vi går da tilbake til spørsmål
12.





                

 Dette spørsmålet
er trukket tilbake.

Vi går da tilbake til spørsmål
4.





                

 Dette spørsmålet,
fra representanten Gjermund Hagesæter til finansministeren,
vil bli besvart av samferdselsministeren som rette vedkommende.

 Eg tillèt meg å stille følgjande
spørsmål til samferdselsministeren:

«Fra og med 1. mars i år
innførte som kjent staten 6 pst. mva. på innenlandsreiser
samtidig som transportselskapene skulle få refusjon for
inngående mva. Ifølge Finansdepartementet skulle
dette medføre billigere billetter for de reisende. Oppslag
i media tyder imidlertid på at de reisende foreløpig
kan se langt etter lavere billettpriser.

Vil statsråden ta initiativ
og sørge for at intensjonene om lavere billettpriser blir
fulgt opp?»

 Formålet med å inkludere
persontransport i merverdiavgiftssystemet er å redusere
kostnadene i kollektivselskapene slik at kollektivtilbudet kan bli
bedre og mer konkurransedyktig. Dette kan skje gjennom
lavere takster eller ved at tilbudet bedres
i form av flere avganger, flere ruter e.l. I budsjettframlegget
for 2004 ble det presentert en beregning som viser utslaget på takstene
av at kollektivselskapene tas inn i merverdiavgiftssystemet, dersom hele
gevinsten tas ut i form av lavere takster. Beregningene
viser størst prisnedgang for lokal kollektivtrafikk og
jernbane, og mindre endringer for de andre transportgrenene.
Som nevnt finnes det også andre måter å bedre
kollektivtilbudet på enn gjennom takstene.

Som forventet har momsreformen slått
ulikt ut for ulike transportmidler og i ulike deler av markedet.
Hva angår den lokale kollektivtransporten, som fylkeskommunene
og Oslo kommune har ansvaret for, har Regjeringen gjennom
momsreformen gitt fylkeskommunene en solid hjelp til å få til
et løft for bedre kollektivtransport, enten gjennom
lavere takster eller ved et bedre
tilbud. Langt på vei har fylkeskommunene også fulgt
opp dette.

Fire fylker har valgt å redusere
de reelle prisene og samtidig bedre tilbudet. De fleste
fylkene – ni i alt – har valgt å redusere
de reelle prisene, uten å endre tilbudet. Ett
fylke bedrer tilbudet, men øker samtidig prisene. De resterende
tre fylkene pluss Oslo øker prisene i takt med eller
mer enn prisstigningen, uten å bedre tilbudet.
Dette skyldes nedgang i billettinntekter i noen fylker,
men noen fylker har også valgt å redusere
tilskuddene til kollektivselskapene og bruke gevinsten
til å styrke andre deler av virksomheten.

Jeg har i brevs form sterkt oppfordret fylkeskommunene
og Oslo kommune til å la merverdiavgiftsgevinsten komme
de reisende til gode. Imidlertid er det opp til den enkelte fylkeskommune,
som kjøper av lokale kollektivtransporttjenester, å sørge
for at dette faktisk skjer. Jeg kan ikke instruere fylkeskommunene
i hvordan de skal disponere sine inntekter, eller
hvordan kostnadsreduksjoner i tjenestekjøpet skal fordeles.

 Eg vil takke for svaret om at ein har sendt
brev, og det at statsråden også ønskjer å trykkje
på for at prisane kan bli lågare.

Då statsbudsjettet blei lagt fram,
blei det peikt på at dette skulle medføre lågare
prisar eller leggje grunnlag for lågare prisar.
Då statsbudsjettet blei behandla, rekna ein med
at ein ville få ei prisstigning på 1,8
pst. for dette budsjettåret. No viser konsumprisindeksen
at vi ikkje lenger har prisstigning
i Noreg. Vi har ein deflasjon på 1,7 pst. i konsumprisindeksen,
og vi har også ein kjerneinflasjon som er negativ
med 0,1 pst. Dette bør også medføre
større grunnlag for å setje ned prisane for transportselskapa.
Eg har lyst til å spørje statsråden om
ho ikkje er einig i det resonnementet.

 Jeg er enig i det resonnementet. Og det vi
la opp til i budsjettet, gav selskapene og fylkeskommunene en mulighet
til å ta ut de gevinstene som jeg viste til i mitt forrige
svar, nemlig enten lavere priser eller bedre
tilbud. Jeg innser også at det kan ta litt tid
før selskapene merker at momsreformen slår ut
i forhold til økonomien i selskapet, men det mener
jeg ikke skal være til hinder for det
vi har presset på, og fortsatt ønsker å presse
på, at nettopp de reisende skal få en gevinst
av reformen i form av lavere takster eller bedre tilbud.

 Eg vil igjen takke for at samferdselsministeren
tydeleg tek dette på alvor.

Eg vil òg vise til det Torbjørn
Hansen frå Høgre uttalte i Bergens Tidende
4. mars i år, der han foreslår at dersom momsreforma
no ikkje blir følgd opp av dei forskjellige transportselskapa,
bør ein svare med tiltak. Og han var då inne
på at auka konkurranseutsetjing i transportnæringa
kan vere eit tiltak for å presse prisane ned.

Mitt spørsmål er då om
statsråden er einig i at konkurranseutsetjing
kan vere eit tiltak, og om ho eventuelt vil ta
initiativ til dette dersom det viser seg at
prisane ikkje går så mykje ned, eller
tilbodet ikkje blir så mykje betre enn det denne
momsreforma skulle tilseie.

 Det er opp til fylkeskommunen å bestemme
om man ønsker anbudsutsetting eller
konkurranseutsetting av den lokale kollektivtransporten.
Den muligheten har for så vidt ligget der før også,
men momsreformen gir selvfølgelig en unik mulighet til å gå igjennom
de avtalene og kontraktene som finnes, og vurdere denne type
tiltak. Så muligheten ligger der, og den vil kunne være
et godt tiltak for å sikre at nettopp de reisende
får denne gevinsten.

 Vi går til spørsmål
19.





                

 Spørsmål 19, fra
representanten May Britt Vihovde til samferdselsministeren, vil
bli tatt opp av representanten Harald Hove.

 Jeg har den ære å stille
spørsmål til samferdselsministeren:

«I forbindelse med innføring
av ordningen med AutoPASS i Bergen og Tønsberg har Datatilsynet
stilt krav om tilfredsstillende løsning for å kunne
sikre mulighet for anonym passering av bomstasjonene.
Den ordningen som har vært introdusert, har hatt dårlig
tilgjengelighet og er langt dyrere enn rabattordningene knyttet
til vanlig abonnement.

Vil statsråden ta et initiativ
for å sikre at ordningen for anonym passering
blir så likeverdig som mulig med vanlig abonnement?»

 Spørsmålet om anonym passering
er et viktig spørsmål. Datatilsynet har krevd
at det må være mulig å passere
med anonymitet, slik det vil være ved manuell betaling
i andre bompengeprosjekter. Betaling etterskuddsvis, slik
det er mulighet for, gir ikke anonymitet. På denne
bakgrunn er det etablert en ordning med anonym
AutoPASS-konto, dvs. anonym brikke.

Brukerne har klaget på at den anonyme
brikken ikke var godt nok kjent, og at den var for dårlig
tilgjengelig. Tilgjengeligheten for trafikanten til etablering av
anonym AutoPASS-konto er etter ønske
fra Datatilsynet derfor nå utvidet til samme nivå som
for etablering av ordinær AutoPASS-avtale, ifølge
Statens vegvesen. I praksis gjelder dette hos driftsoperatør
og utvalgte forhandlere i og utenfor bomringene i Tønsberg
og Bergen. Vegdirektoratet avventer nå en rapport om hvordan
denne ordningen er iverksatt og fungerer.

Datatilsynet har også tatt
opp forhold rundt rabatter, og har ment at den anonyme brikken bør
gi mulighet for rabatt slik som ved ordinære brikker. Vegdirektoratet
har argumentert mot dette, med henvisning til at den anonyme brikken
er parallell til manuell betaling i andre prosjekter,
der det ikke gis rabatt. Jeg er kjent med at Vegdirektoratet
avventer brev fra Datatilsynet om dette.

Jeg er opptatt av at anonym passering
skal være en reell mulighet i AutoPASS.
Samferdselsdepartementet vil følge opp overfor Statens
vegvesen dersom det skulle vise seg at ordningen med anonym
brikke ikke fungerer godt nok.

 Jeg vil først takke for svaret. Jeg kunne
for så vidt ha gitt en ganske direkte beskrivelse
av hvor vanskelig det var å få tak
i en slik anonym brikke i forbindelse med innføringen
av ordningen i Bergen. Det ble på forhånd ikke
gitt noen informasjon om brikken og om at denne ordningen
eksisterte. Det var først etter at Datatilsynet
og pressen skapte en viss publisitet om det, at det overhodet ble
informert om ordningen, og om at en slik brikke var tilgjengelig.

Det er jo den forskjellen mellom
AutoPASS-systemet og den kontante betaling man hadde tidligere,
at man nå på linje med andre brukere også forskuddsbetaler,
og at man betaler inn på konto. Ville det ikke være
naturlig at man så langt som overhodet mulig skulle gi
anonym bruk samme mulighet til rabatt som annen bruk?

 AutoPASS-systemet er utviklet basert på en
kobling mellom brikkeidentitet og registreringsnummer
på kjøretøyet. Kontrollen kan skje gjennom
oppslag i Kjøretøyregisteret, der en basert på registreringsnummer
finner eieren av kjøretøyet. Anonym
elektronisk løsning i automatiske bomstasjoner øker muligheten
for misbruk ved flytting av brikken mellom kjøretøy.
Rabattordninger ønskes i utgangspunktet ikke fra
Statens vegvesens side, fordi det vil øke interessen for en
ordning som gjør kontroll vanskelig. I tillegg gir den anonyme
løsningen ikke mulighet for å delta
i AutoPASS Samordnet Betaling. Som nevnt har det vært klager
på at den anonyme brikken har vært for lite
tilgjengelig, og det ønsker vi å gjøre
noe med. Jeg ønsker at det skal være
helt klart at denne muligheten fins, og hvor den fins.

 Som statsråden sa innledningsvis, er
dette et viktig spørsmål, og det er et viktig
personvernspørsmål. For Venstre, som både
jeg og statsråden representerer, har dette med personvern
vært viktig å følge opp. Det er klart
at dette spørsmålet dreier seg om anledningen
til å kunne ferdes anonymt.

Jeg vet at det kan være noen
forskjeller i rabatter og i systemer som er begrunnet i at det kan være
ulikheter på den tekniske siden eller ulikheter
med hensyn til hva man faktisk gir av kreditt som privatperson overfor
bompengeselskapene. Men får jeg spørre
ganske presist: Mener statsråden at
et mulig mindre misbruk bør stå i veien
for at man får tilnærmet like gode
rabattordninger, når situasjonen i dag er den at det er
mer enn 50 pst. dyrere å velge en anonym
brikke enn en annen brikke?

 Jeg mener i utgangspunktet at forskjellene
i prisene på den anonyme løsningen og den ikke-anonyme
løsningen bør være basert på kostnader.
Er det knyttet ulike kostnader til de ulike systemene, må det
avspeiles i de løsningene man har. Det bør nok også tas
høyde for at det kan jukses med systemet. Men
jeg vil gjerne utfordre Statens vegvesen på at det
skal være så likeverdige løsninger
som mulig, uten at jeg dermed kan garantere at rabattordningene
blir presist like.





                

 Dette spørsmålet
bortfaller.





                

 Dette spørsmålet
er utsatt til neste spørretime.

Spørsmål 25 er allerede besvart.

Dermed er sak nr. 1 ferdigbehandlet.





                

 Det foreligger ikke
noe referat.





                    
                    
                    

