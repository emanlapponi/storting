 Representanten Odd Einar 

Dørum

, som har vært permittert,
                    har igjen tatt sete. 

Representanten Ketil Solvik-Olsen vil framsette et representantforslag. 

 Jeg har gleden av å fremme forslag på vegne av representantene Tord Lien, Ingrid
                    Skårmo, Ivar Kristiansen, Peter S. Gitmark og meg selv om en petroleumsmelding.
                

 Forslaget vil bli behandlet på reglementsmessig måte. 

Før sakene på dagens kart tas opp til behandling, vil presidenten foreslå at
                    formiddagens møte om nødvendig fortsetter utover den reglementsmessige tid, kl.
                    16, til dagens kart er ferdigbehandlet. – Ingen innvendinger har kommet mot
                    presidentens forslag. 

– Det anses vedtatt. 





                    
                    
                    

 Etter ønske fra arbeids- og sosialkomiteen vil presidenten forslå at debatten
                        blir begrenset til 1 time og 30 minutter, og at taletiden blir fordelt slik
                        på gruppene: Arbeiderpartiet 30 minutter, Fremskrittspartiet 20 minutter,
                        Høyre 10 minutter, Sosialistisk Venstreparti 10 minutter, Kristelig
                        Folkeparti 5 minutter, Senterpartiet 5 minutter og Venstre 5 minutter. 

I tillegg foreslås det at statsråd Anniken Huitfeldt får en taletid på inntil
                        5 minutter. 

Videre vil presidenten foreslå at det blir gitt anledning til
                        replikkordskifte på inntil tre replikker med svar etter innlegg av
                        hovedtalerne fra hver partigruppe og fem replikker med svar etter innlegg
                        fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                        fordelte taletid, får en taletid på inntil 3 minutter. 

– Det anses vedtatt. 

 (komiteens leder): I de tre årene Regjeringen har sittet, er arbeidsløsheten
                        blitt halvert sammenliknet med nivået under den forrige regjering. Det er
                        den lave arbeidsløsheten og tryggheten for inntekt som nå trues av en
                        internasjonal finanskrise. Hindrer vi arbeidsløshet, hindrer vi fattigdom og
                        pessimisme. For SV er det kampen mot fattigdom og klimatrusselen som er de
                        viktigste sakene. 

Budsjettet for 2009 er ekspansivt i seg sjøl og vil gi økt aktivitet i
                        forhold til årets budsjett. Budsjettet sikrer inntekt og tiltak for mange
                        som faller ut av eller ikke kan være i arbeidslivet. Tiltakspakker er
                        vedtatt for å få bankene til å fungere, for å få ned renten, og for å få
                        eksportbedriftene til å kunne produsere. Norges Bank har satt ned renten to
                        ganger og varslet en ny rentenedgang. Nå må bankene følge etter.
                        Kommunalbanken har fått økt utlånene med 10–20 milliarder kr. GIEK har fått
                        en økning på 50 milliarder kr, og ordningen med byggelånsgaranti for skip er
                        utvidet med 8 milliarder kr. Innovasjon Norges låneramme økes med 1 milliard
                        kr – alt for å sikre arbeidsplasser og bedrifter over hele landet. I tillegg
                        har Regjeringen varslet en ny tiltakspakke mot økt arbeidsløshet over
                        nyttår. 

Målet om arbeid til alle står like fast nå. Det er derfor viktig at
                        Regjeringen sørger for at Nav bruker nødvendige tiltaksmidler når behovet nå
                        øker, slik at arbeidsløse som vil ha nytte av tiltak, ikke blir gående uten.
                        Derfor legger flertallet fram et forslag i salen i dag om det, og jeg tar
                        opp det forslaget. 

Tiltakene må bli reelt individrettet, særlig for dem som trenger sammensatte
                        og lengre løp for å få og beholde jobb. Sjøl om mange andre nå trenger
                        bistand fra Nav, må ikke trykket på å gi kvalitetstiltak til dem som trenger
                        omfattende bistand, trappes ned. 

Så kritiske som utsiktene framover kan se ut, er det helt uforståelig at
                        Høyre og Venstre mener at det er riktig å kutte i tiltaksplasser nå. Det er
                        feil. Kvalifiseringsprogrammet har kommet i gang saktere enn vi ønsket, men
                        noen kommuner, f.eks. Horten, har nådd måltallene, satset modig på samarbeid
                        med organisasjonen KREM, på utradisjonelle virkemidler, og har stor støtte
                        lokalt. De fortjener ros på samme måte som alle andre som nå jobber
                        steinhardt for å få fram gode tilbud til vanskeligstilte. 

Forsøk med tidsubegrenset lønnstilskudd utvides til 1 000 plasser, og jeg
                        håper inderlig at det vil gi muligheter til noen av dem som er trygdet, og
                        som ønsker seg ut i arbeidslivet igjen. 

Ungdomsgarantien utvides og kommer i tillegg til eksisterende ungdomsgaranti
                        for dem under 20 år, og oppfølgingsgarantien for dem mellom 20 år og 24 år
                        videreføres. For ungdom er det jo enda viktigere å komme raskt i aktivitet
                        og oppleve mestring og tro på framtida. 

Nav-reformen er riktig og viktig, men stor og vanskelig, både for brukere og
                        ansatte. Nå er det av største viktighet at Regjeringen løpende og gjennom
                        den varslede tiltakspakken sikrer Nav nok og riktige ressurser, og kommer
                        til Stortinget hvis det er behov for endringer, slik det skjedde i høst. Når
                        det er behov for at flere skal få hjelp fra Nav, og køene på telefon og for
                        å få vedtak og oppfølging er lange, er det med vantro jeg ser at
                        Fremskrittspartiet også i år kutter store summer til Nav og pålegger dem
                        store nye oppgaver. I 2008 mente de at Nav trengte ca. 0,5 milliarder kr
                        mindre for å ansette folk og lære dem opp, og for 2009 har de ikke engang
                        våget å vise fram tallet. Kuttene er store. Det betyr lengre køer, at færre
                        får hjelp, at problemer for brukere og ansatte tårner seg opp – et opplegg
                        for kaos for arbeidsløse, pensjonister og ansatte, hilsen
                        Fremskrittspartiet. 

Regjeringen styrker Handlingsplan mot fattigdom – meget viktig – med 1,2
                        milliarder kr i tillegg til den økningen vi har gitt før. Økning i
                        sosialhjelpen og 300 mill. kr mer til rusbehandling er positivt. 

Takket være organisasjonenes egen vilje til omfordeling i trygdeoppgjøret i
                        vår har minstepensjonen økt med 16 000 kr, og Regjeringen har lagt inn 2,1
                        milliarder kr til neste års trygdeoppgjør. Da blir minstepensjonen 1,97 G,
                        og i 2010 når vi målet om 2 G. Det er meget viktig for dem som lever på de
                        aller laveste ytelsene i folketrygden. De trenger virkelig disse pengene,
                        for de har dårlig råd. 

Når vi nå også øker bostøtten med en årsvirkning på over 1 milliard kr, vil
                        40 000–50 000 flere husstander få rett til bostøtte. Det er viktig, for
                        boutgiftene har økt mye. 

Når det blir tøffere på arbeidsmarkedet, er det viktigere enn noen gang å
                        sikre dem som er mest utsatt for å bli presset til å godta farlige
                        arbeidsforhold og underbetaling, et bedre vern. Derfor er SV veldig fornøyd
                        med de tiltakene Regjeringen varsler mot sosial dumping. Styrket
                        arbeidstilsyn, solidaritetsansvar, enklere allmenngjøringslov, ID-kort i
                        renholdsbransjen og regionale verneombud i renholds- og hotell- og
                        restaurantbransjen vil være virkningsfulle tiltak. 

Fremskrittspartiet kutter 50 mill. kr til Arbeidstilsynet. Det betyr mindre
                        kontroll med at arbeidsforhold og lønninger er lovlige. Det åpner ei låvedør
                        av smutthull for dem som driver ulovlig, slik at de skal få ture fram. Det
                        er sikkert uparlamentarisk, men jeg mener det er et ballespark mot ærlige og
                        hardt arbeidende ansatte og bedrifter som vil være på rett side av loven.
                        Verken Fremskrittspartiet, Høyre eller Venstre støtter nye tiltak som ville
                        kunne gi bedre vern for arbeidsfolk som sliter med underbetaling og farlige
                        arbeidsforhold, f.eks. renholdere, stuepiker og bygningsarbeidere. De som
                        lever utryggest og med lav lønn, skal nå finne seg i å konkurrere om lønn,
                        mener de borgerlige. Det betyr å gå ned i lønn – og ikke noe annet. Men sjøl
                        må de ha mer i lønningsposen. Det hørte vi da vi diskutere lønn her på
                        tirsdag. De ønsker større forskjeller mellom seg sjøl og folk flest, og det
                        er SV uenig i. 

Under behandlingen i finanskomiteen ble det gjort tre viktige økninger på
                        vårt felt. Tilskuddet til Aleneforeldreforeningen og Gjeldsoffer-Alliansen
                        økte med en halv million kroner til hver. Det er viktig at slike
                        organisasjoner kan fungere godt, særlig i situasjoner der flere kan fryktes
                        å få vanskeligheter og trenge hjelp og rådgivning. Det er lagt inn 10 mill.
                        kr til mestring og aktivitetstiltak for tidligere rusmiddelavhengige i
                        større byer og pressområder, noe som er meget viktig, for på rusområdet er
                        det nesten endeløse behov, både for behandling, rehabilitering, bolig og
                        kvalifisering. Det er lagt inn 3 mill. kr til oppstart av forsøk med
                        servicehunder, et hjelpemiddel som kan fylle viktige behov for mennesker med
                        funksjonsnedsettelser. Regjeringen må merke seg at dette tiltaket har
                        enstemmig støtte i Stortinget, med eneste forskjell at opposisjonen ikke vil
                        gå vegen om forsøk, men rett på etablering. SV er veldig glad for at vi
                        kommer i gang med dette. 

I tillegg har vi under komiteens behandling omdisponert 6,3 mill. kr og fått
                        på plass rett til leselys og andre synstekniske hjelpemidler til PC for
                        blinde og svaksynte som ikke er i arbeid eller utdanning. Det er meget
                        viktig for å sikre likestilling og mulighet til å skaffe seg informasjon og
                        kunne kommunisere med andre, f.eks. følge opp egne barn i skolearbeid. Hvis
                        man er blind og mister jobben, er det meget viktig ikke å bli isolert. Det
                        er viktig for alle ikke å være isolert, men kanskje enda viktigere for dem
                        med en funksjonsnedsettelse. 

Arbeidsplasser, tilgjengelighet og miljø må være overskriften på den
                        tiltakspakken som Regjeringen nå skal legge fram for å hindre økt
                        arbeidsløshet. Pakken må innrettes slik at vi ikke risikerer at renten flyr
                        opp igjen. Da går vinninga opp i spinninga. Det er oppgaver nok – i
                        vedlikehold og i opprustning av skoler og sjukehjem. Det er også behov for
                        flere hender i omsorg, pleie, rusbehandling og barnevern. Det kan vi få hvis
                        kommunene får mer penger. 

Tiltak for tilgjengelighet og universell utforming vil gi mange
                        arbeidsplasser og gjøre at mennesker med funksjonsnedsettelser kan bruke
                        samfunnet på lik linje med alle andre. Det kan skaffe mange arbeidsplasser
                        og gjøre samfunnet bedre. Investeringer i vedlikehold av jernbane,
                        energisparing i bygg og fornybar energi vil gi arbeidsplasser og spare
                        klima. Men det er utrolig viktig at de tiltakene som vi nå setter inn, også
                        bidrar til bedre fordeling av goder og byrder i samfunnet, og at vi ikke nå
                        går inn på tiltak som gjør at forskjellene mellom de som har arbeid og de
                        som ikke har arbeid, blir større, eller at de som er godt stilt og har
                        trygge jobber og god økonomi, drar fra dem som lever i utrygghet for inntekt
                        og arbeid. 

Jeg mener at det budsjettet som nå er lagt fram, er et veldig viktig skritt i
                        riktig retning, både når det gjelder fordeling og det å sikre større
                        aktivitet i offentlig sektor. Jeg ser fram til den tiltakspakken som skal
                        bli lagt fram, slik at vi kan få enda kraftigere virkemidler i den
                        vanskelige tida som vi har foran oss. 

 Representanten Karin Andersen har tatt opp det forslaget hun refererte til. 

Representanten Karin Andersen har helt rett i at det uttrykket hun brukte,
                        «ballespark», ikke er parlamentarisk. 

Det blir replikkordskifte. 

 Under avsnittet om Dagpenger på side 49 i budsjettinnstillingen er
                        Sosialistisk Venstreparti med på en merknad der man 

«vil peke på at det under arbeidet med statsbudsjettet for 2009 ble klart
                            at konjunkturene var i ferd med å snu, og at finanskrisen ville få
                            realøkonomiske konsekvenser. Dette er det tatt høyde for i budsjettet».
                        

Så snakker man nå om pakker som skal komme. SSB sier at man må regne med 100
                        000 arbeidsledige framover, og det er etter at tiltakspakken for
                        finanssektoren og tiltakspakken for eksportsektoren har kommet. Vi ser
                        allerede i 2008 at selskapet Notar har gått over ende. Ekornes trapper ned.
                        Og vi har ikke kommet til 2009 ennå! Hvorfor er det ikke lagt inn
                        tiltakspakker i budsjettet for 2009 som kan ordne opp i forholdene for 2009?
                        Bevilgninger til dagpenger og arbeidsmarkedstiltak er ikke hevet. Betyr det
                        at når det kommer 100 000 ekstra arbeidsledige, skal man sette ned satsene
                        for dagpenger til de arbeidsledige? 

 Nei, det gjør det ikke. Representanten Svendsen har kanskje lagt merke til at
                        det ligger et forslag på representantenes bord i dag, der vi ber Regjeringen
                        bruke mer av tiltaksmidlene i Nav dersom det er behov for det tidlig. 

Det er varslet store økninger i arbeidsledigheten, men foreløpig har vi ikke
                        sett de tallene. Arbeidsledigheten har faktisk ikke gått veldig mye opp
                        ennå, sjøl om det er noe. Vi ønsker å gi Regjeringen det handlingsrommet nå.
                        I tillegg har en del av de tiltakspakkene som er vedtatt, ikke begynt å
                        virke, og Regjeringen har varslet en ny tiltakspakke. Men det er utrolig
                        viktig at vi bruker de pengene rett, sånn at det blir arbeidsplasser av det,
                        at det ikke bare gir bedre økonomi til dem som har mye fra før, og at de som
                        mister jobben og har lite, står igjen uten noe. Det er vi veldig opptatt av.
                        Derfor må vi bruke tid på den pakka, slik at vi vet at det er det resultatet
                        vi får av det, og ikke skattelette til dem som har mest, slik
                        Fremskrittspartiet ønsker. 

 Jeg skal ikke frakjenne representanten Karin Andersen hennes ekte og ærlige
                        engasjement mot fattigdom, men jeg har lyst til å peke på hva som stod i
                        lederartikkelen i Aftenpostens aftenutgave den 3. desember, altså for to
                        dager siden: 

«Mens Frelsesarmeens slumstasjon for to år siden hadde 2 000 registrerte
                            brukere, er tallet mot slutten av 2008 steget til det dobbelte. Fredag i
                            forrige uke var køen utenfor Fattighuset rundt 40 meter lang da tiden
                            for utlevering av matposene nærmet seg. Opptil 450 personer oppsøker
                            huset hver dag.» 

Er representanten Karin Andersen stolt eller flau over de resultatene hennes
                        egen regjering har fått til i løpet av sin regjeringstid med flertall alene?
                        Og hvorfor i all verden kunne ikke Karin Andersen støtte Høyres forslag om
                        ekstra støtte til Fattighuset? 

 Jeg er glad for det vi har fått til når det gjelder fattigdom. Det har vært
                        mye, men det vil aldri være nok. 

Det vi har greid nå, og som har vært helt nødvendig, har vi greid fordi
                        pensjonistorganisasjonene var villige til å omfordele på trygdeoppgjøret i
                        år. Vi har greid å løfte alle de laveste ytelsene i folketrygden, og til
                        neste år når vi 2 G. Det er noe av det aller viktigste vi kan gjøre for å
                        bekjempe fattigdom. 

Vi legger nå også inn en stor økning i bostøtten. 40 000–50 000 flere
                        husstander får økt bostøtte. 

Og ja, det er riktig, køene øker utenfor Frelsesarmeen og Kirkens
                        Sosialtjeneste. Jeg tror at mange av dem er pensjonister som har for lite,
                        og at noen av dem har dårlig lønn, enslige forsørgere, f.eks., som vi løfter
                        de laveste ytelsene for nå, og som kan få mer bostøtte. 

Men jeg tror også dessverre det er noen der som kvier seg for å gå på Nav,
                        fordi de føler at de blir dårlig behandlet. Det er av de tingene vi er nødt
                        til å ta på største alvor, for mange av disse menneskene kunne kanskje hatt
                        rett til bistand fra Nav hvis de hadde gått dit. 

 Komitélederen bruker å ha et sterkt engasjement både for familier og
                        enkeltpersoner som møter store utfordringer i hverdagen. Det skal hun ha ros
                        for. 

Kristelig Folkeparti har i budsjettet hatt fokus på familier med
                        funksjonshemmede barn. I noen tilfeller er omsorgsbehovet så stort at
                        foreldrene må hjelpe til på heltid, og da gis det pleiepenger. Men i
                        motsetning til hvordan det er med de aller fleste trygdeordningene, følger
                        ikke pleiepengene utviklingen i folketrygdens grunnbeløp. Blir en avhengig
                        av dette over lang tid, står beløpet nominelt uendret. Kristelig Folkeparti
                        ønsker at pleiepengene skal indeksreguleres dersom personen har mottatt dem
                        i mer enn tolv måneder. 

Synes ikke representanten denne ordningen er usosial, og har ikke disse
                        foreldrene et legitimt krav på samme behandling som andre når det gjelder
                        G-regulering? 

 Det finnes mange hull i det sikkerhetsnettet vi har. Representanten Åse
                        Gunhild Woie Duesund peker på én gruppe, familier med sterkt
                        funksjonshemmede barn. Jeg tror det er åpenbart at det er behov for bedre
                        samordning, sånn at de sjøl slipper å koordinere hjelpeapparatet, men
                        sikkert også for bedre inntektssikringsordninger når de sjøl må påta seg
                        veldig tunge omsorgsoppgaver. 

Det pågår nå et arbeid i Regjeringen, mellom Arbeids- og
                        inkluderingsdepartementet og Helse- og omsorgsdepartementet, for å se på
                        ordninger for disse familiene spesielt. Men jeg skal ta med meg det
                        innspillet som representanten kommer med. Når vi regulerer alle andre likt,
                        må vi se over hele systemet, slik at det i hvert fall ikke er noen
                        ubegrunnede forskjeller. 

 Replikkordskiftet er omme. 

 Jeg har lyst til å starte med et sitat fra Høyres merknader i finanskomiteens
                        innstilling: 

«Disse medlemmer viser til at statsbudsjettet for 2009 er Regjeringens
                            siste». 

Det er det vel kanskje litt tidlig å slå fast. Det vi kan enes om, er at det
                        er det siste i denne stortingsperioden, men det gjelder faktisk også for
                        opposisjonen. Sett i det perspektivet, og med opposisjonspartienes opplagte
                        ambisjoner for valget i 2009, er de alternative budsjettforslagene
                        forbausende lite samkjørt, også i den budsjettinnstillingen vi skal behandle
                        i dag. Der opposisjonen er mest samstemt, er i opplistingen over alt de
                        mener Regjeringen ikke har fått til. Det er ikke småtterier: Budsjettet er
                        lite ambisiøst, det er dårlig tilpasset de utfordringene vi står overfor, vi
                        har tre tapte år i fattigdomsbekjempelse bak oss, osv. osv. 

La oss repetere lite grann: Under forrige regjering økte antallet fattige,
                        det ble gjennomført usosiale kutt, og arbeidstakerrettigheter ble forsøkt
                        svekket på mange områder. Det var prisen å betale for den såkalte dynamiske
                        skattepolitikken. Så fort denne regjeringen overtok, ble mye rettet opp, og
                        fattigdomssatsingen ble økt betydelig allerede etter tre uker. En halv
                        milliard da ble til 700 mill. året etter. Med 336 mill. i fjor og 1,249
                        milliarder for neste år blir det til sammen en økning på nesten 3 milliarder
                        kr. 

Nå blir kvalifiseringsprogrammet landsdekkende, og sosialhjelpssatsene økes
                        igjen med 5 pst. reelt. Bostøtten utvides til å omfatte 50 pst. flere og
                        blir på 1,9 milliarder kr når den er ferdig utbygd. 

Vi har igjen hatt et historisk trygdeoppgjør, der minstepensjonister og unge
                        uføre fikk et betydelig påslag. Målet er et minstenivå på 2 G i 2010.
                        Minsteytelsene i de midlertidige stønadene økes. Samlet snakker vi om
                        utgifter på godt over 2 milliarder kr. Ungdomsgarantien gjeninnføres, og
                        handlingsplan 2 med åtte nye tiltak mot sosial dumping er på plass. Dette
                        kommer i tillegg til mange større og mindre tiltak fordelt på flere
                        departementers områder. Arbeidsmarkedstiltakene holdes på et historisk høyt
                        nivå sett i forhold til ledigheten. Den nye diskriminerings- og
                        tilgjengelighetsloven iverksettes sammen med ny plan- og bygningslov, og
                        handlingsplan for gjennomføring kommer. 

Opposisjonen hevder på sin side at moderniseringen av offentlig sektor har
                        stoppet opp. Nei da, den har ikke det, den har bare antatt nye former. Det
                        er ikke veldig moderne å kutte i fellesgoder for å finansiere skattelette
                        for de få. Ikke virker det heller, jf. Aftenposten i dag, der Statistisk
                        sentralbyrå sier at 19 milliarder kr i skattelette bare gir 2 500 jobber.
                        Det er heller ikke veldig moderne å strupe kommunene økonomisk, slik at også
                        de må kutte i viktig velferd. 28 milliarder kr i pluss er mye bedre og mer
                        moderne. Nav-reform, forenklinger i stønader og tiltak skal avbyråkratisere
                        saksbehandlingen og gi bedre tjenester. Det er vel også ganske moderne? 

Fremskrittspartiet hevder på sin side at antall fattige har steget kraftig
                        siden den rød-grønne regjeringen overtok. Jeg lurer på hva de bygger slike
                        påstander på. At det er 200 000 flere i jobb? At det har blitt 20 000 færre
                        på sosialhjelp? At antall årsverk i kommunene er økt med 37 000? At snart 5
                        500 av de svakest stilte har startet et kvalifiseringsløp som faktisk ser ut
                        til å virke? At de siste tilgjengelige inntektstallene viser at inntekten
                        til de 10 pst. rikeste vokste fram til 2005, for så å gjøre en knekk
                        nedover? At inntekten i det nederste 10 pst.-intervallet viste en knekk
                        oppover fra 2005? 

Opposisjonen er relativt høyrøstet i sin kritikk av Regjeringen og
                        stortingsflertallets fattigdomspolitikk. Men hvor er opposisjonens
                        alternative handlingsplan mot fattigdom? Vi burde vel kunne forvente et
                        synlig og samlet alternativ? Men det er ganske vanskelig å finne.
                        Regjeringen har ikke tatt finanskrisen inn over seg, heter det, samtidig som
                        særlig Fremskrittspartiet, men også til dels Høyre, serverer den samme gamle
                        skattelettepolitikken, selv om de fleste andre nå mener at
                        markedsliberalismen står for fall. Og konsekvensen er som før, usosiale
                        kutt. Fremskrittspartiet kutter for sikkerhets skyld hele
                        kvalifiseringsstønaden, utdanningsstønaden for enslige forsørgere, mens
                        Høyre kutter i arbeidsmarkedstiltak, ventelønn og dagpenger. Med
                        Fremskrittspartiets opplegg ryker mye av stillingsbudsjettet i Nav,
                        handlingsplan mot sosial dumping, og 16 000 uførepensjonister må skaffe seg
                        jobb rett over nyttår. Sammen med Høyre har Kristelig Folkeparti med dette
                        budsjettet sagt opp IA-avtalen, mens Venstre som Høyre kutter i tiltak. De
                        fjerner nettolønnsordningen for sjøfolk, øker renten i Husbanken og strammer
                        inn på bilordningen for funksjonshemmede. 

Beklager, men jeg er altså ikke i stand til å finne opposisjonens alternative
                        fattigdomspolitikk midt oppi alt dette. For de fattige og de fleste av oss
                        andre vil det nok heller lønne seg å satse på den handlingsplanen og
                        beredskapen som Regjeringen har fremmet, både for å bekjempe fattigdom og
                        for å møte de utfordringene konjunkturnedgangen kommer til å stille oss
                        overfor. 

 Det blir replikkordskifte. 

 Jeg synes det er interessant å høre på den virkelighetsoppfatningen som
                        regjeringspartiene har. 

Jeg har to spørsmål. Representanten Christoffersen viser til
                        markedsliberalismen og skattepolitikken. I forbindelse med G20-møtet gikk
                        Gordon Brown ganske krystallklart ut og sa at vi måtte ha en betydelig
                        skattelettepakke for å få økonomien på plass igjen. Det G20-møtet vedtok,
                        var jo faktisk å prøve å rette opp en del av feilreguleringene i markedet –
                        ikke begynne å begrense markedsmekanismene, men feilreguleringene. 

Spørsmål 1: Er Lise Christoffersen enig med Europas kanskje største
                        sosialdemokrat, Gordon Brown? 

Spørsmål 2 går på det forslaget som flertallet nå har lagt fram i salen. Slik
                        jeg leser budsjettinnstillingen, er dette midler som kan overføres. Det er
                        jo allerede i dag lagt inn at man kan disponere slik som regjeringspartiene
                        foreslår. Kan Christoffersen tydeliggjøre hva man mener med å iverksette
                        arbeidsmarkedstiltak på et riktig tidspunkt? Betyr det at man i dag ikke
                        gjør det? 

 Tidligere denne uken var jeg på et stort møte i Madrid, det europeiske
                        sosialistpartiets møte, hvor en forberedte manifestet fram mot valg til
                        EU-parlament neste år. Gordon Brown var en av arkitektene bak det
                        manifestet, og det det inneholder fra A til Å, er forslag til å regulere
                        markedskreftene, nettopp fordi markedsliberalismen har spilt fallitt. Det
                        kan godt hende at Gordon Brown har brukt litt tid til å tenke seg om, men
                        det var det entydige og klare budskapet fra det møtet, og der var jeg altså
                        selv til stede. 

Når det gjelder det forslaget som er lagt fram i salen, går ikke det bare på
                        å kunne overføre penger. Forslaget som ligger i salen her nå, sier til
                        Regjeringen: Hvis det skjer uforutsette ting, eller utfordringene vokser
                        raskere enn vi hittil har klart å forutse, kan Regjeringen bruke
                        arbeidsmarkedstiltakene i et høyere tempo enn det som er forutsatt, og da
                        vil det i så fall bli fylt på med mer penger etter hvert. Så det er en del
                        av beredskapen. 

 Nå er det ikke noe nytt at representanten Lise Christoffersen er strålende
                        fornøyd med tingenes tilstand. Det begynner vi i grunnen å bli ganske vant
                        til. Men jeg vil nok gi det råd at det for henne og hennes partis del i
                        tiden fremover kanskje er formålstjenlig å anlegge en litt annen tone, for
                        hvis dette skal bli plata i den kommende valgkampen, tror jeg at den
                        konstruerte virkelighetsbeskrivelsen som Lise Christoffersen betjener seg
                        av, kommer til å stå i ganske stor kontrast til hva velgerne faktisk ser
                        rundt seg. 

En av fire i arbeidsfør alder står fremdeles utenfor arbeidslivet i Norge. Er
                        det slik at representanten Lise Christoffersen virkelig mener at dagens
                        budsjett tar høyde for de utfordringene vi nå står foran, og at det på noen
                        som helst måte kan løse disse utfordringene, med 700 000 mennesker utenfor
                        arbeidslivet? 

 Det er nok en feil oppfatning hvis representanten Engeset har den formening
                        at jeg er strålende fornøyd med tingenes tilstand. Jeg er også i stand til å
                        se de mørke skyene i horisonten. Det som er mitt poeng, er at den
                        beskrivelsen som opposisjonen gir av manglende handlekraft og at ingenting
                        er skjedd, er feil, og det kommer vi selvfølgelig fortsatt til å ønske å
                        rette opp. Samtidig har vi jo gjennom det at vi har varslet at det kommer
                        ytterligere krisepakker over nyttår, sagt at vi tror ikke at dagens budsjett
                        er nok til å kunne møte den situasjonen som kommer. Men foreløpig er det
                        altså for tidlig å si noe om akkurat hva som er de mest målrettede
                        tiltakene. Regjeringen følger situasjonen fra dag til dag og kommer med
                        målrettede tiltak i nye pakker. 

 Jeg tror vi alle er bekymret for det som nå skjer rundt om i landet, med
                        permitteringer og nedbemanninger ved store bedrifter som Posten, Notar og
                        Hydro på Karmøy. Ledigheten øker, og nye tall fra Statistisk sentralbyrå
                        viser at det kan bli 120 000 ledige til neste år. 

I en slik situasjon er det merkelig at Regjeringen kan sitte i ro og ikke
                        straks få på plass en tiltakspakke mot ledighet, slik som Kristelig
                        Folkeparti foreslo for allerede en måned siden. Vi foreslo økt satsing på
                        investeringer og vedlikehold i samferdselssektoren, i omsorgssektoren og i
                        undervisningssektoren, og å målrette investeringslysten i næringslivet
                        gjennom reduserte avskrivingssatser. 

Ligger ikke dette tett opp til det man forventer å legge fram til neste år?
                        Hvorfor ikke gi kommunene, som har planene klare – de ligger ferdige for mye
                        av dette – en slik julegave? 

 Mange av den type tiltak som representanten Åse Gunhild Woie Duesund nevner,
                        ligger jo allerede inne i statsbudsjettet, f.eks. ligger vi jo nå 2,4
                        milliarder kr over på rammene for Nasjonal transportplan på
                        samferdselssektoren. Vi vet at 1 milliard kr investert i samferdsel gir ca.
                        1 000 nye arbeidsplasser. 

Som vi tidligere har understreket, ligger ledigheten foreløpig på 1,8 pst. Vi
                        vet ikke helt hvor ledigheten kommer til å slå til. Den kommer til å variere
                        geografisk rundt omkring i landet, og den kommer til å variere fra bransje
                        til bransje. Det er altså ennå for tidlig å si at de helt målrettede
                        tiltakene skal settes inn akkurat der og der. Men Regjeringen følger, som
                        sagt, situasjonen nøye, og kommer med nye tiltak når en vet hvilke tiltak
                        som er påkrevd. Og det er det, som sagt, litt for tidlig å si ennå. 

 Replikkordskiftet er dermed omme. 

 Det er skremmende å høre representanten Lise Christoffersen si her fra
                        talerstolen at man skal vente på at arbeidsledigheten slår til istedenfor å
                        sette inn tiltak før den slår til. 

Fremskrittspartiet legger i sitt alternative budsjett for 2009 fram forslag
                        og endringer av rammene som har som hovedmål å unngå massearbeidsledighet
                        som følge av finanskrisen samt å få større deler av befolkningen ut i
                        arbeid. Dette gjelder både den delen av befolkningen som står i kø for å få
                        seg arbeid, og ikke minst dem som i dag mottar en eller annen form for
                        ytelse fra det offentlige. 

Det å ha en arbeidsplass å gå til, hel- eller deltid, er en verdi i seg selv,
                        noe som gir selvtillit, i tillegg til at det er en viktig sosial arena. Det
                        betyr selvfølgelig ikke at de som er syke, eller de som ikke kan delta i
                        arbeidslivet, skal måtte arbeide. For Fremskrittspartiet er det viktig at de
                        som kan arbeide, deltar i arbeidslivet med den arbeidskraft de har. Ved at
                        flest mulig av dem som kan det, er i arbeid, legger man forholdene til rette
                        for at de som ikke kan arbeide, kan motta en trygd som det er mulig å leve
                        av. 

Dit kommer vi ikke uten å gjøre betydelige grep, og disse grepene gjør
                        dessverre ikke Regjeringen. Budsjettforslaget som vi har til behandling i
                        dag, er i sin helhet utarbeidet før finanskrisen slo til. Det at en ikke
                        øker bevilgningene til verken dagpenger eller arbeidsmarkedstiltak, må jo
                        bety at Regjeringen mener at arbeidsledigheten ikke vil øke. Regjeringen
                        setter heller ikke i gang tiltak for å stimulere økonomien, som økte
                        bevilgninger til samferdsel, lavere skatter til folk flest for å få
                        stimulere til økt forbruk, eller ekstra midler til vedlikehold, renovering
                        eller nybygging av kommunale bygg. 

Men rett skal være rett: Regjeringen har kommet med et par såkalte pakker,
                        noe som Fremskrittspartiet har støttet, men de har som fellesnevner at de
                        kommer når problemene har fått utvikle seg til mer enn de burde. Og de er
                        heller ikke innrettet for å skape økt aktivitet innenlands. Siden man ikke
                        har gjort grep i budsjettet for 2009 med hensyn til dagpenger eller
                        arbeidsmarkedstiltak, må jo det bety at Regjeringen planlegger å sette ned
                        satsene til dem som er arbeidsledige, noe Fremskrittspartiet på det
                        sterkeste vil gå imot. Eller har regjeringspartiene ikke tatt inn over seg
                        at det faktisk er en finanskrise på gang, og at bedrift etter bedrift melder
                        om permitteringer og oppsigelser? 

I budsjettforslaget fra Fremskrittspartiet tas det flere grep for å unngå at
                        flere går ut i arbeidsledighet, og for at flere som i dag er ute av
                        arbeidsmarkedet, skal kunne komme inn og gjøre en jobb både for seg selv og
                        for samfunnet som helhet. 

Det viktigste grepet er å sørge for at det er arbeidsplasser nok i samfunnet.
                        Dette grepet har dessverre ikke regjeringspartiene gjort for de bedrifter
                        som har sin omsetning basert på innenlands etterspørsel. Hittil har
                        Regjeringen ikke gjort noe for denne gruppen, som sysselsetter den desidert
                        største delen av arbeidsstyrken. Dette har ført til at bygging og omsetning
                        av boliger har stoppet helt opp, noe som bl.a. førte til konkursen av Notar
                        i forrige uke og innføring av fire arbeidsdager pr. uke på Ekornes
                        møbelfabrikk i går. 

Det finnes mange tiltak som kan igangsettes for å få hjulene i gang. De
                        viktigste grepene er å øke investeringene innen områder som i årevis har
                        vært neglisjert av flertallet i denne salen, og legge til rette for at
                        rammevilkårene for næringslivet og enkeltmennesker forbedres. 

Gjennom å senke skatte- og avgiftsnivået øker vi etterspørselen av varer og
                        tjenester, noe som vil føre til høyere aktivitet. Spesielt vil dette gi en
                        god virkning hvis det når dem som har middels eller lav inntekt. Både USA og
                        flere land i Europa lanserer nå skattepakker for å løse problemene, og det
                        har ikke manglet på gode råd fra statsledere. Sist gav statsministeren i
                        Storbritannia, Gordon Brown, som kommer fra Arbeiderpartiets søsterparti,
                        Labour, råd om at Norge burde senke skattene. Dessverre har Stoltenberg
                        avvist dette. Men det er håp, for jeg leser i media at selv SV lukter på
                        slike løsninger i krisetider, og det kan jo love godt. Dessverre ser det ut
                        som om Regjeringen også her sitter på gjerdet og venter, noe som fører til
                        at tusener på tusener står i fare for å miste arbeidet eller bli permittert. 

Nå er ikke tiden inne for å sitte på gjerdet, tiden er inne for handling. 

Gjennom å øke bevilgningene til samferdselsformål vil flere fra bygg- og
                        anleggssektoren kunne få seg arbeid. Dette er en bransje hvor det, bl.a. fra
                        Maskinentreprenørenes Forbund, er varslet at det vil bli en betydelig økning
                        i arbeidsledigheten som følge av finanskrisen. 

Å sette inn slike tiltak for tiltakenes skyld alene vil gi en dårlig gevinst,
                        men i dette tilfellet handler det om å sette inn tiltak som vil dekke et
                        betydelig etterslep som må dekkes inn på et gitt tidspunkt. Dette
                        tidspunktet er etter Fremskrittspartiets syn nå. 

Et slikt tiltak vil i tillegg til den kortvarige gevinsten være med på å
                        styrke norsk næringsliv og konkurransekraft på lang sikt, bl.a. på grunn av
                        nedgang i fraktkostnadene. En opprusting av offentlige bygg, som det er et
                        stort behov for, vil også gi både kortvarige og langvarige gevinster i
                        arbeidsmarkedet. Ja, på grunn av enkelte byggs tilstand vil det også kunne
                        gi nedgang i sykefraværet i enkelte kommuner. 

Gjennom Fremskrittspartiets satsing på rask behandling av personer som er
                        sykmeldt, både gjennom behandling i helsevesenet og gjennom
                        rehabiliteringstiltak, vil en kunne spare store beløp på
                        sykepengeutbetalinger. Fremskrittspartiet ser ingen grunn til at personer
                        over lang tid skal gå sykmeldt fordi de må vente på behandling, når de raskt
                        kan komme tilbake til arbeidslivet ved å få behandling. Dette vil føre til
                        at mange av dem som i dag mottar sykepenger, kan motta ordinær lønn, noe som
                        vil bety reduksjon i de offentlige utgifter til sykelønn. 

Mange som i dag mottar uføretrygd, har ingen mulighet til å gå tilbake til
                        arbeidslivet, og skal heller ikke det. De som derimot har en
                        restarbeidsevne, eller som har havnet på uføretrygd uten selv å ønske det,
                        vil Fremskrittspartiet hjelpe tilbake til arbeidslivet. Dette skal skje
                        gjennom opplæring, arbeidsutprøving og bruk av hjelpemidler. En stor gruppe
                        som er utestengt fra arbeidslivet, er de som har en eller annen form for
                        funksjonshemning. Gjennom å fjerne egenandelen bedrifter må betale for kjøp
                        av hjelpemidler, samt å etablere et fond som skal hjelpe til med å legge til
                        rette for universell utforming, vil mange av denne gruppen kunne komme
                        tilbake til arbeid. Derfor foreslår Fremskrittspartiet i sitt alternative
                        budsjett at det bevilges 25 mill. kr for å tilrettelegge forholdene på
                        arbeidsplassen for personer med funksjonshemning. I tillegg blir det fremmet
                        forslag om å fjerne egenandelen på 40 pst. som næringslivet må betale for
                        tilrettelegging på arbeidsplassen. Den store egenandelen har ført til at
                        mange bedrifter har kviet seg for å ansette personer hvor en måtte ombygge
                        arbeidsplassen. 

I forbindelse med Stortingets behandling av Innst. O. nr. 68 for 2007–2008 la
                        Fremskrittspartiet, sammen med Kristelig Folkeparti, fram følgende forslag: 

«Stortinget ber Regjeringen utrede alternative finansieringsordninger og
                            nivå for finansiell støtte til universell utforming av eksisterende
                            bygg/anlegg og uteområder rettet mot allmennheten. Det forutsettes at
                            støtteordningen ikke skal fullfinansiere tiltak og at det ikke skal
                            iverksettes utbetalinger før de aktuelle virksomhetene bruker egne
                            midler på tiltakene. Det forutsettes at støtteordningene ikke skal dekke
                            kostnader til ordinært vedlikehold eller oppussing.» 

Hvis dette forslaget hadde blitt vedtatt, ville det etter Fremskrittspartiets
                        syn ha ført til at arbeidet med universell utforming hadde kommet godt i
                        gang, og at langt flere med en funksjonshemning hadde kunnet ta seg ordinært
                        arbeid. En økning av disse budsjettpostene vil gi store besparelser på
                        kapitlet «Uførhet», samtidig som mange gjennom deltagelse i arbeidslivet vil
                        få et langt bedre og rikere liv. 

For Fremskrittspartiet er seniorpolitikk særdeles viktig. Derfor ønsker
                        Fremskrittspartiet at de som velger å arbeide utover pensjonsalderen, skal
                        ha muligheten til det uten å få avkorting av pensjonen. For
                        Fremskrittspartiet er det uforståelig at pensjonister mellom 69 og 70 år
                        skal få redusert pensjon hvis de tjener over 2 G. 

Mange pensjonister, spesielt minstepensjonister, sliter med å betale sine
                        daglige utgifter. Fremskrittspartiet ønsker derfor at minstepensjonen for
                        gifte og enslige pensjonister settes til 2 G, og at grunnpensjonen ikke
                        avkortes hvis en er gift eller samboer. For Fremskrittspartiet er det viktig
                        at de som gjennom et langt liv har spart opp sin pensjon, får sin
                        rettmessige utbetaling. Det er derfor uakseptabelt at økningen til
                        minstepensjonister kun gis til enslige minstepensjonister, og at den
                        finansieres med å gi de øvrige pensjonistene en lavere lønnsvekst enn
                        arbeidstakere ellers i landet, noe Stortinget har vedtatt at de ikke skal
                        ha. Fremskrittspartiet ønsker at alle pensjonister skal ha minst samme
                        lønnsvekst som arbeidstakere har ellers, noe Fremskrittspartiet foreslo i
                        Innst. S. nr. 305 for 2007–2008, som fullt ut skulle finansieres med
                        statlige midler. Jeg har hørt i debatten at Arbeiderpartiet, SV og
                        Senterpartiet har hevdet at dette var et solidarisk oppgjør mellom de
                        forskjellige typer pensjonister. Jeg vil bare gjøre oppmerksom på at
                        regjeringspartiene tydeligvis har misoppfattet Robin Hood-metoden. Robin
                        Hood tok fra de rike og gav til de fattige, han tok ikke fra dem som hadde
                        lite fra før, og gav til dem som hadde mindre. I dette tilfellet sitter
                        staten med et overskudd for 2008 på langt over 400 milliarder kr, men
                        regningen for pensjonistoppgjøret sender de til pensjonister som har en
                        liten tilleggspensjon. Jeg synes det er beklagelig. 

Jeg tar herved opp de forslag jeg har fremmet selv eller sammen med andre.
                    

 Representanten Kenneth Svendsen har tatt opp de forslag han refererte til. 

Det blir replikkordskifte. 

 Den 25. november hadde vi en interpellasjonsdebatt om Nav her i salen, og i
                        et av sine innlegg forsvarte representanten Svendsen det at
                        Fremskrittspartiet gjentatte ganger har ønsket å kutte i driften til
                        Arbeids- og velferdsetaten, og han begrunnet det med at Fremskrittspartiets
                        politikk, med store skattelettelser, ville føre til at mange flere kom i
                        arbeid, noe som for øvrig SSB tilbakeviser i dagens Aftenposten. 

Jeg har lyst til å spørre representanten Svendsen om på hvilken måte
                        Fremskrittspartiet ønsker å gjennomføre kuttet i Arbeids- og velferdsetaten
                        – eller å effektivisere, som de kaller det. Skal det kuttes i antall
                        ansatte? Og hvis ikke, hvor ønsker man å gjennomføre kuttet? 

 Jeg takker for et godt spørsmål. Jeg skal gi et bedre svar. 

Det er 12 784 ansatte i Nav. I den styrken er det altså 7,9 pst. som er
                        sykmeldte til enhver tid. Det betyr at det er litt over 1 000 ansatte som er
                        sykmeldte. Det er over den statlige normen og over gjennomsnittet i Norge.
                        Det betyr at hvis man hadde satt inn tiltak i denne etaten som skal sørge
                        for at resten av Norge får en lavere prosent sykmeldte, kunne vi spare store
                        beløp på det. I tillegg leies det inn personer som skal gjøre den jobben som
                        de sykmeldte skulle ha gjort, noe som betyr at man i store deler der har en
                        dobbel lønnsutbetaling. 

I tillegg vil Fremskrittspartiet bruke betydelig med penger for å kjøpe
                        helsetjenester. Vi vil bruke betydelig med penger til å rehabilitere
                        sykmeldte, som gjøre at flere og flere vil komme tilbake i arbeid, og man
                        får dermed mindre behov for midler til Nav. 

Så der fikk representanten et meget godt forslag. 

 Som vi sier i Østfold: Det er en ting jeg «lurær» på. Det er i grunnen flere
                        ting jeg «lurær» på ved Fremskrittspartiets budsjett, men la meg konsentrere
                        meg om ett forhold, nemlig Fremskrittspartiets påplussing på
                        arbeidsmarkedstiltak. 

I fjorårets budsjettforslag hadde de store kutt, og nå gjør de det stikk
                        motsatte. Betyr det at Fremskrittspartiet har mistet troen på sin egen
                        politikk med tanke på det å kunne skape nye jobber? Eller betyr det at
                        Fremskrittspartiet i realiteten forsøker å være mer ansvarlig enn
                        Regjeringen i den utviklingen vi ser for oss? 

 Om man er fra Østfold eller andre steder, er i hvert fall dette plassen å
                        lure på tingene. Og her skal man få svar også. 

Vi ser for oss at det blir en utvikling i arbeidsledigheten til neste år,
                        hvis man ikke setter inn tiltak. Derfor har Fremskrittspartiet i sitt
                        budsjett foreslått å sette inn betydelige tiltak, bl.a. en kraftig økning i
                        bevilgningene til samferdsel og en kraftig økning i bevilgningene til
                        opprustning av skolebygg og av andre kommunale bygg, noe som vil føre til at
                        man får mange flere i arbeid. På den måten demmer vi opp for
                        massearbeidsledighet, og i tillegg går vi inn for å senke skattenivået i
                        Norge for å få opp aktiviteten. Når vi gjør dette, vil det føre til at vi
                        ikke får økning, men allikevel vil vi ikke få den nedgangen om vi hadde satt
                        inn de samme tiltakene i fjor. Dermed havner vi opp med at vi beholder
                        dagpenger på samme nivå som det Regjeringen har foreslått. 

 I en tid da det er vanskelig på arbeidsmarkedet, velger Fremskrittspartiet å
                        kutte 50 mill. kr på Arbeidstilsynet. De støtter ingen nye tiltak mot sosial
                        dumping som kunne ha vernet folk flest, slik som reinholdere, stuepiker på
                        hotell og bygningsarbeidere, mot helsefarlige arbeidsforhold og
                        underbetaling. Det betyr at Fremskrittspartiet mener – og det sier de i
                        klartekst i innstillingen – at dette er folk som skal konkurrere mer på
                        lønn, altså gå ned i lønn. 

Jeg vil da spørre Fremskrittspartiet om hvorfor de mener at det er riktig at
                        de som har de vanskeligste og tøffeste arbeidsforholdene nå, skal få mindre
                        hjelp av myndighetene til å kunne ha verdige arbeidsforhold, og hvorfor de
                        mener at det er riktig at disse gruppene skal gå ned i lønn, mens de mener
                        at f.eks. stortingsrepresentanter trenger store lønnsøkninger. 

 For det første mener ikke vi at det er riktig at disse bør gå ned i lønn. For
                        det andre er det opp til enhver stortingsrepresentant om han vil motta
                        lønnsøkninger eller ikke. Han kan gi det til et godt formål hvis han vil.
                        Jeg vil anbefale dem som er imot lønnsøkninger, å sende disse pengene til
                        Kirkens Nødhjelp eller andre organisasjoner. 

Når det gjelder de forslagene som er beskrevet i proposisjonen, har jeg
                        forstått det slik at disse forslagene skal Regjeringen vurdere.
                        Fremskrittspartiet er ikke av den kaliber at vi tar det over bordet når det
                        er varslet at det skal foretas en vurdering fra Regjeringens side. Da venter
                        vi til vurderingen er foretatt. Så vil vi gjøre en vurdering av det som er
                        utredet av Regjeringen, for da har vi fakta på bordet om hvilke tiltak som
                        det er fornuftig å bruke, hvilke tiltak som vil passe på de forskjellige
                        områdene. Da skal vi ta stilling til disse tiltakene. 

Når det gjelder Arbeidstilsynet, er det helt åpenbart, som det også står i
                        vårt forslag, at ved en forenkling av regelverket og en forenkling av
                        lovverket vil ikke Arbeidstilsynet ha behov for å ta de grepene som de tar i
                        dag, og man kan da kutte der. 

 Replikkordskiftet er omme. 

 På mange måter er de budsjettdebatter Stortinget gjennomfører nå om dagen, en
                        nærmest surrealistisk opplevelse. Aldri noen gang har det vært større
                        avstand mellom kart og terreng, mellom det budsjett stortingsflertallet
                        trumfer igjennom, og den økonomiske virkelighet som dette budsjettet er ment
                        å virke i. Derfor blir nok også den debatten vi skal ha i dag, en slags
                        liksomdebatt, fordi vi jo skal behandle et «liksombudsjett». 

Best illustreres dette ved den forventede utviklingen i arbeidsledigheten. På
                        side 37 i Nasjonalbudsjettet skriver Regjeringen: 

«Arbeidsledigheten vil likevel være på et historisk lavt nivå ved
                            utgangen av 2009, og arbeidsmarkedet vil fortatt være preget av knapphet
                            på arbeidskraft i flere sektorer.» 

I går la Statistisk sentralbyrå frem sine nye prognoser. Der skriver byrået
                        bl.a. følgende: 

«Arbeidsledigheten vil imidlertid trolig komme til å øke i lang tid. Vi
                            tror at antall arbeidsledige personer vil komme over 100 000 i løpet av
                            2009, og at arbeidsledigheten vil nå 4,6 prosent av arbeidsstyrken i
                            2010.» 

Regjeringens budsjettforslag, som flertallet trumfer igjennom i Stortinget,
                        er derfor ikke på noen som helst måte tilpasset den økonomiske utviklingen
                        vi nå står foran. Høyres alternative budsjett er et budsjett for ny
                        jobb-politikk, ikke ny tiltakspolitikk. Vi ønsker handling nå, ikke
                        ørkesløse utredninger og handlingslammelse – for det haster. 

Regjeringen skjerper skattene for næringslivet. Høyre reverserer
                        skatteskjerpelsene. Det siste hardt arbeidende nordmenn nå trenger, er et
                        statsbudsjett som strammer til skatteskruen overfor de bedriftene og
                        arbeidsplassene som holder hele velferdssamfunnet oppe. 

Regjeringens overordnede mål i skattepolitikken er riktignok et snevert ønske
                        om å ta mer fra de såkalt rikeste, og det legger den da også opp til i dette
                        budsjettet. Problemet er bare at de skatteskjerpelsene som nå trumfes
                        igjennom, vil øke skatten på eierskap på et tidspunkt hvor bedrifter skriker
                        etter kapital. Mens de fleste land rundt oss i denne situasjonen fjerner
                        formuesskatten, reduserer arveavgiften og stimulerer næringslivet med
                        skattelettelser, går altså den rød-grønne regjeringen stikk motsatt vei. Det
                        gjør Regjeringen med fullt overlegg, fordi den mener det er både riktig og
                        nødvendig. Den trenger pengene til å innfri sine valgløfter, må vite.
                        Problemet er bare – og det er dessverre det de ikke forstår i
                        regjeringskontorene – at de med dette gir et puff i ryggen til mange av de
                        bedriftene som nå står på kanten av stupet. 

Når bedrifter går over ende og folk blir arbeidsløse, sitter de rød-grønne
                        igjen med økte offentlige utgifter til arbeidsledighetstrygd og sosialhjelp
                        og tapte skatteinntekter. Den onde økonomiske sirkel slår inn. Hvem er det
                        som taper på det? Selvfølgelig er det de aller svakeste, de som har minst
                        fra før. Familier mister hus og hjem, og landets kommuner må redusere sitt
                        tjenestetilbud. 

De som mister jobben nå, eller som står i fare for å miste den, er i all
                        hovedsak kvalifisert for arbeid. Det de vil ha, og det de trenger, er en ny
                        jobb. En dreven fagarbeider trenger ikke et truckførerbevis ekstra for å
                        være kvalifisert. Han er kvalifisert. Han trenger en jobb. Han trenger
                        heller ikke et jobbsøkerkurs til et arbeidsmarked uten ledige jobber. Han
                        trenger en bedrift som går med overskudd, og som kan tilby en jobb. Da
                        nytter det ikke med en næringsfiendtlig skattepolitikk. Bedriftene må
                        stimuleres og oppmuntres til å investere i nye arbeidsplasser, ikke straffes
                        fordi de lykkes i å skape noe. 

I tre år har den rød-grønne regjeringen og flertallet i Stortinget misbrukt
                        den eventyrlige anledningen til å hjelpe mennesker som står langt utenfor
                        arbeidslivet, ut i jobb. Regjeringspartiene skryter gjerne av at
                        sysselsettingen er historisk høy – ja, så lenge det varer, den er det
                        akkurat nå, og det skal vi være glad for. Men skyldes dette Regjeringens
                        politikk? Den registrerte arbeidsledigheten er halvert, og det er vel og
                        bra, men antallet yrkeshemmede er bare marginalt redusert. Omtrent like
                        mange mennesker er avhengig av økonomisk sosialhjelp i dag som for tre år
                        siden, og køene foran Fattighuset vokser. Økningen i antall uføretrygdede er
                        høy, det samme er avgangen til AFP. Da har jeg ikke engang nevnt
                        sykefraværet, som skal ned med 20 pst. i forhold til 2001-nivå innen utløpet
                        av 2009. Dette målet snakker ikke flertallet om. Selv ikke
                        ekstrabevilgninger på 605 mill. kr i 2007-budsjettet og videre har hatt noen
                        effekt. 

Høyre styrker i sitt alternative budsjett satsingen på yrkeshemmede med 1 000
                        flere plasser enn det som ligger inne i flertallets innstilling. Dette har
                        vi gjort hvert eneste år i denne stortingsperioden. Vi mener det er denne
                        gruppen som bør løftes, ganske enkelt fordi vi mener det er denne gruppen
                        som trenger det mest. I den lange og sterke oppgangskonjunkturen vi har vært
                        gjennom, har ikke antallet yrkeshemmede gått merkbart ned. Som sagt, det er
                        bra med høy sysselsetting, men er det ikke litt enkelt å skryte av det
                        overfor dem som faktisk ikke slipper til. Vi vet at yrkeshemmede kan komme
                        ut i jobb, men vi vet også at dette krever tid, grundighet og kvalitet i
                        attføringen, planmessig og individuell oppfølging av den enkelte,
                        kvalifisering og jobbprøving. Men faren er stor for den som er yrkeshemmet –
                        i nedgangstider ligger ikke forholdene like godt til rette for at
                        arbeidslivet skal slippe disse til. Mestring, kvalifisering og attføring av
                        god kvalitet er disse menneskenes behov for å få en sjanse i arbeidslivet. 

Regjeringen har brukt mye energi på å snakke om å få folk fra trygd over til
                        arbeid, men hva sier flertallet til de yrkeshemmede i dag? Er flertallet
                        virkelig fornøyd med at antallet yrkeshemmede kun er redusert med 7 000 i en
                        periode hvor det har vært skrikende mangel på arbeidskraft? Er det dette som
                        er å bruke de store pengene på de store oppgavene? 

Så noen betraktninger omkring temaet knyttet til sosial dumping. Høyre er for
                        arbeidsinnvandring. Arbeidsinnvandring bidrar til å dekke behov for
                        arbeidskraft og bidrar i tillegg til å løfte tusenvis av mennesker som har
                        levd i fattigdom og elendighet i andre land, til å få et bedre liv for seg
                        og sine. Arbeidsinnvandring skaper faktisk sosial utjevning, hvor mennesker
                        fra land med mindre velstand enn Norge får komme hit og tjene gode penger,
                        for senere å bidra til å heve økonomisk levestandard hjemme. Dette er
                        grunnleggende positivt. Derfor er det trist å se at deler av det politiske
                        Norge ikke kan snakke om arbeidsinnvandring uten nesten alltid å ha med en
                        bisetning om sosial dumping. Det fremstilles nærmest som om sosial dumping
                        er det dominerende ved arbeidslivet i Norge. Det er det ikke. Arbeidslivet i
                        Norge er velfungerende, og arbeidstakere har jevnt over gode lønns- og
                        arbeidsvilkår. Det er bra, og sånn skal det være. Men: Hvert tilfelle av
                        sosial dumping hvor useriøse bedrifter behandler ansatte dårlig, er
                        alvorlig. Det er alvorlig for dem som rammes direkte, det er alvorlig for
                        konkurranseforholdene i næringslivet, og det er ikke minst også alvorlig for
                        omdømmet til ulike bedrifter og bransjer. Derfor er Høyre opptatt av at vi
                        skal bekjempe sosial dumping. Men i denne kampen er det viktig at vi bruker
                        virkemidler som virker, ikke virkemidler som virker mot sin hensikt. 

Så hva er sosial dumping? Sosial dumping er først og fremst utnyttelse av
                        enkeltmennesker. Det er ikke alltid det er timelønnen som er det avgjørende.
                        Like ofte kan det vises til eksempler hvor arbeidsforholdene er en trussel
                        for liv og helse, hvor innkvarteringen er kummelig og arbeidstiden
                        uforsvarlig lang. De arbeidsgiverne som tilbyr slike forhold, skal spores
                        opp og tas. Dette er det useriøse arbeidslivet. Derfor mener Høyre det
                        fortsatt er behov for å styrke Arbeidstilsynet. I Høyres alternative
                        statsbudsjett styrker vi for tredje året på rad Arbeidstilsynet. Dette gjør
                        vi fordi vi mener tilsyn med arbeidslivet er et offentlig ansvar. Vi får
                        også rapporter om at Arbeidstilsynets styrkede arbeid mot sosial dumping
                        fører frem. De useriøse aktørene blir raskere tatt nå enn tidligere, og det
                        er bra. 

Solidaransvar, som Regjeringen nå vil utrede, må jeg si litt om til slutt.
                        Det er jo slik at solidaransvar har vært tema i Stortinget flere ganger.
                        Forrige gang var ikke Regjeringen villig til å gå inn for det. Nå skal saken
                        utredes. Jeg er litt spent på hva Regjeringen faktisk kommer til å gå inn
                        for. Dette er et meget inngripende tiltak som vi har liten tro på fra Høyres
                        side. Vi har erfaringer fra andre land som viser at det både er byråkratisk
                        og kostbart, og det presser også ut en del små og mellomstore bedrifter som
                        ikke greier å ha det administrative systemet som dette krever. Som et
                        alternativ til dette har Høyre, sammen med Venstre og Fremskrittspartiet,
                        foreslått en sjekkliste – dette er inntatt i innstillingen. Dette kommer vi
                        nærmere tilbake til senere i debatten, for jeg ser at tiden går. 

Jeg vil helt til slutt ta opp forslagene i innstillingen. 

 Representanten Martin Engeset har tatt opp de forslag han refererte til. 

Det blir replikkordskifte. 

 Jeg er enig med Høyre i at arbeidsinnvandring og fri bevegelse av
                        arbeidskraft i seg selv er et gode, men sosial dumping er en uønsket nisse
                        som følger med på lasset. 

Arbeiderpartiet og denne regjeringen har satt mye inn på å stoppe sosial
                        dumping. Forslaget om solidaransvar er et ledd i dette. Vi har sett altfor
                        mange eksempler på arbeidstakere som ikke får den lønnen de skal ha, og at
                        uærlige arbeidsgivere fordufter. Jeg mener det skal være mulig for disse
                        arbeidstakerne å følge kontraktskjeden oppover, dvs. at man følger
                        pengestrømmen for å få ut pengene som man har krav på. Dette er i tråd med
                        EUs utstasjoneringsdirektiv, der vi er forpliktet til å sørge for at
                        utstasjonerte arbeidstakere får den lønnen de skal ha og anstendige
                        arbeidsvilkår. 

Høyre er imot dette sies det i merknadene, og representanten Engeset har også
                        bekreftet dette. Med hensyn til dem som må svi fordi de har hyret inn
                        useriøse underleverandører, har vi i dag solidaransvar for skatter og
                        avgifter i enkelte typer kontraktsforhold. Er det sånn at Høyre har gått
                        imot disse former for solidaransvar da de ble vedtatt, eller er det bare når
                        det er snakk om arbeidsfolks lønn at Høyre er imot solidaransvar? 

 Jeg mener at solidaransvar svekker det alminnelige rettsprisipp som gjelder
                        for øvrig i Norge, om at det er den som bryter lov, som skal straffes ved at
                        en oppdragsgiver gis ansvar for å rette opp lovbrudd begått av en
                        underleverandør. Jeg, og Høyre, tror ikke at dette vil bidra til mindre
                        useriøsitet hos useriøse underleverandører. Snarere tvert imot, vi tror det
                        motsatte kan være tilfellet. Erfaringene fra andre land tyder på at dette
                        ikke er noe veldig godt egnet virkemiddel. Vi har betydelig større tro på at
                        det som vi har kalt en sjekkliste, som også er nevnt i innstillingen, er et
                        virkemiddel som kan egne seg bedre. Men hvis dette er så fortreffelig som
                        representanten Henriksen forsøker å fremstille det som – jeg ser han nikker
                        intenst – er jeg litt overrasket over at man ikke allerede har vedtatt
                        dette, og heller ikke i dag er i stand til å si at det skal vedtas, men bare
                        foreslår at det skal utredes. 

 Jeg vil først opplyse om at det ikke bare er i Østfold man lurer på ting. Det
                        gjør man i Nordland også. Jeg registrerte at representanten brukte store
                        deler av sitt innlegg på å beskrive det liksombudsjettet som er framlagt,
                        noe som jeg langt på vei er enig i, for det tar ikke høyde for de
                        utfordringene som man har. 

Men det kan se ut til at Høyre ikke tar inn over seg finanskrisen, for jeg
                        registrerer at man kutter 67 mill. kr i dagpenger og 130 mill. kr i
                        arbeidsmarkedstiltak. Betyr det at man regner med en nedgang i
                        arbeidsledigheten til neste år? 

 Nei, det gjør vi definitivt ikke – dessverre. Med det vårt alternative
                        statsbudsjett inneholder, er for det første en rekke konkrete tiltak som
                        gjør at det vil skapes flere jobber. Det betyr at flere av dem som blir
                        ledige, faktisk lettere vil finne seg en ny jobb. For det andre
                        omprioriterer vi fra dette til det som kalles Program for basiskompetanse i
                        arbeidslivet, som vil bidra til at de som mister jobben, får tilført ny
                        kompetanse og lettere kan komme seg over i ny jobb. Det som egentlig er
                        poenget, er at det ikke kan være slik at forskjellen mellom en sosial og en
                        usosial arbeidsledighetspolitikk handler om hvorvidt det tar kort eller lang
                        tid å få seg ny jobb. Problemet er jo at Regjeringens skatteskjerpelser
                        kommer til å tvinge en del bedrifter over ende, slik at flere blir
                        arbeidsledige. Det ønsker ikke vi. Derfor føler vi at vårt budsjett er det
                        som er forsvarlig og fornuftig. 

 Når det er trange tider, mener SV det er viktig at de som har sterkest rygg,
                        skal ta de tyngste takene. Derfor har vi endret formuesskatten og
                        arveavgiften nå, slik at de som har små formuer og de som arver litt, får
                        skattelette – ganske store også. Høyre og Fremskrittspartiet synes visst det
                        er helt uviktig at vanlige folk får skattelette på disse områdene, og er
                        veldig sinte fordi de som har veldig store formuer, må betale litt mer. 

Men i dag ser vi at SSB slår fast at i den tida vi er i nå, er skattekutt en
                        veldig dårlig medisin mot arbeidsledighet. Tvert imot er det en økning på
                        områder som kan gi arbeidsplasser, som ville være mye mer riktig. Da er
                        spørsmålet mitt: Har Høyre som prinsipp at de rike skal ha skattelette,
                        eller er de villig til å ta inn over seg at i den situasjonen vi er i nå, er
                        det uriktig å gi store skatteletter til dem som har store formuer, og at det
                        vil være viktigere å satse mer på tiltak som kan gi direkte virkning på
                        arbeidsplasser? 

 Den populistiske skatteplata kan representanten Karin Andersen like godt
                        legge av seg med én gang. Hun beskriver Høyres politikk på en helt karikert
                        måte. Det er ikke det vi foreslår. Vi er opptatt av en skatte- og
                        avgiftspolitikk som gir større handlingsrom for dem med lavere og midlere
                        inntekter. Når hun peker på dette med formuesskatten, er det altså slik at
                        Statistisk sentralbyrå ikke sier at økning i skatten er fornuftig i denne
                        situasjonen. For det er jo faktisk det Regjeringen foreslår overfor en rekke
                        små og mellomstore bedrifter, som må ta penger ut av arbeidsplassene og
                        bedriftene, svekke egenkapitalen, for at det skal bli mulig å betale
                        formuesskatt ut fra verdier som ikke lenger er til stede. Det er grovt
                        urimelig, og det er det siste næringslivet trenger i den situasjonen vi står
                        overfor. Det vil bare skape ytterligere tusener av arbeidsledige, og jeg
                        forstår ikke med min beste vilje at Regjeringen med åpne øyne manøvrerer seg
                        inn i en slik situasjon at man nå gir det puffet i ryggen til mange
                        småbedrifter som står på kanten av stupet. Det burde man vært spart for.
                    

 Replikkordskiftet er omme. 

 Da statsbudsjettet ble behandlet i Stortinget i forrige uke, foreslo
                        Kristelig Folkeparti en ramme for arbeids- og sosialkomiteens budsjettområde
                        som var 58 mill. kr høyere enn rammen som regjeringspartiene vedtok. 

Likevel har vi funnet rom for å gjenta i all hovedsak de satsingsforslagene
                        som vi fremmet i finansinnstillingen. Det er alltid hyggeligere å snakke om
                        satsinger enn om kutt, men et troverdig budsjettforslag betyr at man snakker
                        om begge deler. 

La meg derfor starte med reduksjonene. Vi gjentar forslaget fra Bondevik
                        II-regjeringen om en innstramming og forenkling i lønnsgarantiordningen. Den
                        forrige regjeringen fremmet forslag både om utvidelser og innstramminger i
                        denne ordningen. Samlet sett ville totalresultatet være en god, enklere
                        lønnsgarantiordning. Stortinget stemte for utvidelsene, men ikke for
                        innstrammingene. Vi står fortsatt for hele pakka. 

Utviklingen i sykepenger og oppfølgingen av IA-avtalen viser med all
                        tydelighet at det nærmest må et under til om sykefraværet skal falle med vel
                        20 pst. fram til utgangen av 2009. Særlig alvorlig er det at det er vist
                        store mangler i bruken av et viktig redskap for å begrense sykefraværet,
                        nemlig dialogmøtene. 

Kristelig Folkeparti mener at både den negative utviklingen i sykefraværet og
                        de rapporterte tallene for dialogmøter tilsier at det er behov for nye grep.
                        Vi foreslår å gi både arbeidsgivere og arbeidstakere sterkere incentiver til
                        å følge opp dialogmøtene og samtidig gi Nav større økonomiske rammer til å
                        følge opp sitt ansvar. 

Det er samtidig viktig å understreke at ingen vil miste sin rett til
                        sykepenger dersom man faktisk gjennomfører de dialogmøtene som IA-avtalen
                        sier skal gjennomføres. 

Kristelig Folkeparti gjentar forslaget om å gi selvstendig næringsdrivende
                        kvinner samme rett til sykepenger i forbindelse med graviditet og fødsel som
                        ordinære arbeidstakere har. 

Vi foreslår også full avvikling av avkortingen av pensjon mot arbeidsinntekt
                        for alle ordinære alderspensjonister. Ingen 69-åringer skjønner hvorfor
                        akkurat deres pensjon skal avkortes. 

Våre omprioriteringer gir sterkere satsing på arbeidsstimulerende tiltak. 

Kristelig Folkeparti er skuffet over at verken statsråden eller
                        regjeringspartiene ser behovet for å forbedre pleiepengeordningen for
                        foreldre som er helt avhengige av dette for å kunne utøve omsorgsansvar for
                        egne sterkt funksjonshemmede barn. Det er en avgrenset gruppe, og det koster
                        ikke all verden. Det er fristende å sammenligne retorikken når det gjelder
                        økningen av minstepensjonen. Det er altså en ytelse som automatisk blir
                        indeksert, og som i tillegg nå løftes ytterligere gjennom omprioriteringer.
                        Pleiepengene holdes på samme nominelle nivå. Kristelig Folkeparti foreslår
                        at også pleiepengene skal indeksreguleres når personer mottar slike over mer
                        enn en sammenhengende tolvmånedersperiode. 

Kristelig Folkeparti er fornøyd med at regjeringspartiene i siste sving fant
                        3 mill. kr ekstra til forsøksordning med servicehunder for funksjonshemmede.
                        Selv har Kristelig Folkeparti lagt inn 11 mill. kr, da vi mener at ordningen
                        bør bli permanent. 

Vi er også fornøyd med og støtter den ekstra satsingen på frivillige
                        organisasjoners integreringstiltak som gjelder botrening og
                        fritidsaktiviteter for personer med rusproblemer. Kristelig Folkeparti
                        styrker dette området ytterligere for å utvikle flere partnerskap mellom
                        frivillige organisasjoner og kommuner. Blå Kors’ prosjekt «Steg for Steg» er
                        et godt eksempel på arbeidstrening for personer med liten arbeidsevne – et
                        prosjekt som vi gjerne ser utvidet. 

Det er dessverre god grunn til å tro at det blir betydelig større press på
                        Nav det kommende året, som følge av finanskrisen og svekket sysselsetting.
                        Det er et enormt press på etaten allerede, noe et utall henvendelser fra
                        brukere er et klart bevis på. Jeg anmoder statsråden om å holde Stortinget
                        løpende orientert og foreslå de satsinger på kompetanseutvikling og andre
                        organisasjonstiltak som måtte være nødvendige for å bedre arbeidssituasjonen
                        for de ansatte og bedre tilbudet til brukerne. 

Jeg har merket meg at Regjeringen ønsker en dugnad hvor stat og kommune går
                        sammen om tiltak for å motvirke arbeidsløsheten. Kommunene har planene klare
                        for bygge- og vedlikeholdsprosjekter for 30 milliarder kr som kan settes i
                        gang snarest. Dette er helt i tråd med Kristelig Folkepartis tiltakspakke.
                        Det er ingen grunn til å vente i to måneder! 

Jeg vil med dette ta opp Kristelig Folkepartis budsjettforslag og de
                        verbalforslag vi har fremmet alene eller sammen med andre. Og vi støtter
                        forslag nr. 41, fra regjeringspartiene, som ble levert i dag. 

 Representanten Åse Gunhild Woie Duesund har tatt opp de forslagene hun
                        refererte til, og har også gitt en stemmeforklaring. 

Det blir replikkordskifte. 

 IA-avtalen er en bytteavtale mellom Regjeringen og arbeidsgiversiden hvor
                        endringer skal skje gjennom forhandlinger. Gjennom IA-avtalen har man
                        dialogmøter for å følge opp sykmeldte, som representanten sier. Jeg slutter
                        meg helt til den vurderingen at fokuseringen på disse dialogmøtene må bli
                        større. 

Kristelig Folkeparti foreslår å avkreve både arbeidsgiver og/eller
                        arbeidstaker et medvirkningsansvar på 10 pst. – uten forutgående
                        forhandlinger – hvis betingelsene for disse dialogmøtene ikke overholdes.
                        Med andre ord: Man foreslår å kutte i sykelønnsordningen. Min erfaring med
                        dialogmøter er at det nettopp er arbeidsgiver og arbeidstaker som er
                        pådrivere for møtene. Utfordringen er faktisk at man sliter med å få de
                        andre partene til bordet, som leger og representanter fra Nav. 

Mitt spørsmål blir derfor: Ser Kristelig Folkeparti at de med sitt forslag
                        rammer økonomisk grupper som faktisk er pådrivere for dialogmøter, samtidig
                        som forslaget i realiteten er en oppsigelse av IA-avtalen? Er det dette
                        Kristelig Folkeparti ønsker? 

 Nei, det er ikke en oppsigelse av IA-avtalen, men fordi vi ser at IA-avtalen
                        ikke har virket – det har ikke vært noen endring i det hele tatt – ser vi på
                        om vi kan gjøre nye grep. 

Dessuten sies det i en rapport fra Riksrevisjonen at det ikke er noen
                        oppfølging. 72 pst. av dem som går på tidsbegrenset uførestønad, får ikke
                        oppfølging. Derfor har vi foreslått å gjøre denne endringen. Men ingen
                        mister noen rettigheter – det synes jeg er viktig. Og vi kommer til å følge
                        dette nøye. 

Vi har også gitt mer penger til Nav, slik at de kan følge opp flere, ikke
                        bare dem som er syke, men også dem som etter hvert blir arbeidsledige. Vi
                        ser problemer framover som vi ønsker å være med og løse på en god måte. 

 Blinde og svaksynte får innenfor dagens regelverk ikke stønad til
                        synstekniske hjelpemidler som f.eks. leselys og tale- eller
                        forstørringsprogram til bruk på pc-en. 

Regjeringspartiene vil tilby dette, men mener at det bør finansieres ved å
                        øke egenandelen på datautstyr til personer med nedsatt funksjonsevne. Jeg er
                        litt overrasket over at Kristelig Folkeparti støtter dette. Er det slik å
                        forstå at Kristelig Folkeparti nå har endret politikk, ved å innføre
                        omprioriteringer mellom svakere grupper? 

 Først vil jeg si at hadde Kristelig Folkepartis alternative budsjett blitt
                        vedtatt, hadde vi hatt 58 mill. kr mer. Da tror jeg faktisk at jeg hadde
                        ønsket å omprioritere den inndekningen. 

Når vi likevel støtter forslaget fra Regjeringen, er det fordi blinde og
                        svaksynte i dag ikke får noe tilbud, de får ikke noe tilskudd. Jeg synes det
                        er viktig at de skal kunne kommunisere med omverdenen gjennom IKT, slik at
                        de kan følge med og få informasjon på lik linje som oss andre. 

Samtidig er jeg glad for de forslagene som Framskrittspartiet og Kristelig
                        Folkeparti har sammen i budsjettet for å hjelpe nettopp den gruppen. Jeg
                        tenker på merking av glassflater, vi ønsker å oppheve taket for lese- og
                        skrivehjelp, og vi ønsker å innføre tidsfrister i tilknytning til IKT. 

 Jeg registrerer at Kristelig Folkeparti i sitt budsjett går inn for å gi
                        selvstendig næringsdrivende den samme rett til sykepenger, omsorgspenger,
                        pleiepenger og opplæring i forbindelse med graviditet og fødsel som ordinære
                        arbeidstakere har. Dette er et prisverdig tiltak, men det er vanskelig å se
                        hvordan Kristelig Folkeparti vil dekke inn disse merutgiftene. Da
                        Regjeringen foreslo lignende tiltak, dekket man det inn ved å øke
                        trygdepremien. Jeg kan ikke se at Kristelig Folkeparti har gjort det. 

Spørsmålet er: Skal dette dekkes inn ved ordinære kutt i bevilgningene til de
                        øvrige arbeidstakerne? 

 Kristelig Folkeparti er stolt over at vi har greid å få lagt dette inn i
                        budsjettet, og vi har lagt inn penger til det. 

Jeg synes det er viktig at selvstendig næringsdrivende får de samme
                        rettighetene, spesielt kvinner som har barn. De sliter med å drive egne
                        bedrifter, for når barn blir syke, har de ikke rettigheter. Jeg synes at
                        Senterpartiet burde være med på det – hvis ikke må man øke
                        tilleggsforsikringen. Da får de bare 65 pst., mens med vårt budsjett betyr
                        det at de får 100 pst. fra første dag. Det tror jeg ikke minst vil være med
                        på å skape kvinnearbeidsplasser i distriktene, som Senterpartiet normalt er
                        opptatt av. 

 Replikkordskiftet er omme. 

 Jeg konstaterer at Kristelig Folkeparti ikke svarer på hvordan de vil dekke
                        inn de økte merutgiftene. Jeg klarte i hvert fall ikke å oppfatte det. 

Så til dagens budsjett. Vi står oppe i en meget vanskelig tid. Jeg finner
                        innledningsvis grunn til å minne alle om at det er i nedgangstider vi bør ha
                        ekstra oppmerksomhet på arbeidskraften vår, eller folk og kunnskap, som er
                        vår viktigste ressurs – og vi er nå inne i en tid da omstilling er
                        nødvendig. Det er viktig at en legger opp til en politikk som holder flest
                        mulig sysselsatt, men det er like viktig at sysselsettingen en legger opp
                        til i en omstillingstid, er framtidsrettet. 

I Senterpartiet er vi opptatt av å utvikle en tiltakspolitikk som legger opp
                        til en samfunnsbyggende og bærekraftig forvaltning av folks arbeidsplasser
                        og av norsk økonomi. 

Det er ikke økningen i privatforbruket som til nå har hindret oss i å løse en
                        rekke viktige fellesoppgaver. Men ved å ta i bruk denne aktiviteten nå har
                        vi muligheter for å dempe effekten av det vi er inne i, og kanskje snu den
                        negative utviklingen mot en mer positiv utvikling. Vi må satse på utbygging
                        av infrastruktur, vedlikehold av vei, bane og havner og ruste opp offentlige
                        bygninger som skoler, sykehjem og kirker. Vi må satse på
                        produksjonsarbeidsplasser og foredling av naturressursene. Vi må satse på
                        fornybar energi. Frivillige organisasjoner og sterke lokalsamfunn er nå
                        viktigere enn noen gang før. Styrking av Husbanken og bostøtteordningen er
                        et bidrag til dem som nå trenger trygghet for bolig. 

Mange opplever nå permitteringer og oppsigelser, og enda flere frykter at
                        dette skal ramme dem. Sårbare grupper i arbeidsmarkedet kan nå bli enda mer
                        utsatt enn før. En riktig arbeidsmarkedspolitikk er et effektivt tiltak mot
                        fattigdom og for å redusere sosiale forskjeller. 

Regjeringen har holdt oppe et høyt tiltaksnivå i de gode tidene vi har bak
                        oss. Dette har vært riktig, og det har gitt oss et viktig bidrag til en
                        rekordhøy sysselsetting. De gode tallene fra tidligere år kan nå være en
                        viktig ballast å møte vanskeligere tider med. 

Vi trenger et robust Nav som kan løse utfordringene. Omstillingen i
                        forbindelse med Nav-reformen har vært – og er fortsatt – tøff. Jeg har stor
                        respekt for alle dem som nå trenger Nav, men som føler at hjelpen de får,
                        ikke er god nok, og for de ansatte i Nav som føler at de kommer til kort.
                        Jeg mener at vi med dette budsjettet og den tidligere styrkingen av Nav også
                        stiller opp for Nav-ansatte, slik at de kan gjøre en god jobb overfor dem
                        som henvender seg. Jeg har tro på at vi skal komme igjennom omstillingen med
                        et bedre tilbud på den andre siden. 

Alle må nå bidra til stabilitet og trygghet i forvaltningen. Nå er ikke tiden
                        inne for å kutte i arbeidsmarkedstiltakene, slik Høyre og Venstre gjør.
                        Tiden er heller ikke inne for egenmarkering og eksperimentering, slik
                        Framskrittspartiet legger opp til når de vil utradere
                        kvalifiseringsprogrammet, som er et målrettet tiltak for å hjelpe de
                        fattigste og vanskeligstilte på arbeidsmarkedet. Det er urealistisk at så
                        mange skal bli friske i løpet av kort tid ved at Fremskrittspartiet nå
                        bevilger 628 048 mill. kr til kjøp av helse- og rehabiliteringstjenester for
                        sykmeldte. Noen kan ikke bli helt friske uansett offentlig merforbruk av
                        penger over helsebudsjettet. Noen er allerede uføre og syke, og disse skal
                        også hjelpes i framtiden. 

Å kutte i sykelønn, kutte til uføre, avskaffe kvalifiseringsprogrammet, kutte
                        til enslige foreldre og til gamle som ikke har vært i landet lenge nok til å
                        ha selvstendig opptjening i folketrygden, er usosialt, og det er urealistisk
                        politikk. Men det er forutsigbart. Det er de svakeste som taper når
                        Fremskrittspartiet skal lage budsjett. 

 Det blir replikkordskifte. 

 Jeg registrerer at også Senterpartiets representant er mer opptatt av å
                        snakke om Fremskrittspartiets politikk enn om egen politikk. Han avslutter
                        innlegget sitt med å si at han er veldig opptatt av de svakeste. 

Jeg husker tilbake til før stortingsvalget 2005. Da gikk Senterpartiet
                        kraftig ut og var i harnisk over at den daværende regjering valgte OECDs
                        fattigdomsdefinisjon. Det kommer tydelig fram i det som Magnhild Meltveit
                        Kleppa uttalte til Aftenposten den 10. september 2004, der det stod at
                        Regjeringen «komfortabelt nok har valgt den metoden som gir klart færrest
                        fattige» – når det gjelder definisjonsvalg. 

Samtidig registrerer jeg at da Regjeringen la fram sin handlingsplan mot
                        fattigdom, valgte også Regjeringen å bruke OECDs fattigdomsdefinisjon. 

Hva er det som gjør det mer riktig å bruke den definisjonen nå, når man
                        sitter i regjering, i forhold til da man ikke satt i regjering? Betyr det at
                        også den sittende regjering har valgt den mest komfortable definisjonen?
                    

 Jeg kan ikke gå inn i den debatten som var før jeg kom inn som
                        stortingsrepresentant. Jeg kjenner ikke til argumentasjonen. Jeg bare
                        konstaterer at vi i dag har et betydelig fattigdomsproblem, som Regjeringen
                        tar høyde for og møter på best mulig måte. Vi har vel ikke til dags dato
                        vært flinke nok, men vi jobber fortsatt med å løse de store utfordringene vi
                        har på den siden. 

 Til å begynne med lurte jeg på om representanten Samuelsen hadde tatt med seg
                        et innlegg fra tidligere tider da også Senterpartiet ville hegne om
                        småbedrifter og enkeltmannsforetak. Det kan jo på det nåværende tidspunkt se
                        ut som om det er en politikk som Senterpartiet har forlatt. 

Men over til det jeg vil spørre om. Det er et økende antall konkurser i
                        Kommune-Norge, spesielt distriktene blir hardt rammet. I mitt eget fylke er
                        økningen på 164 pst. i forhold til tredje kvartal i fjor. Ser ikke
                        Senterpartiet at Regjeringens skattepolitikk fører til at flere mister
                        arbeidsplassene sine i distriktene? Hadde det ikke da vært bedre å gi en
                        målrettet skattelette til bedriftene enn det som gjøres pr. i dag? 

 For det første vil svaret på det spørsmålet være at Senterpartiet fortsatt er
                        opptatt av småbedrifter og deres forhold i Bedrifts-Norge i dag. 

Det kan godt være at den skattepolitikken som føres, ikke har den positive
                        effekten for bedriftene som Venstre-representanten her refererer til. Men
                        hvis man ser seg rundt om i verden, og ser til det land der den
                        nedgangstiden vi er inne i, startet, har man der nettopp ført en
                        skattelettepolitikk som er langt sterkere enn den vi har i Norge. Og det er
                        få – hvis det i det hele tatt er noen – som ser at den skattepolitikken har
                        gitt et positivt resultat. Så jeg tror vi skal ha et edruelig forhold til
                        både skattepolitikken og andre tiltak i denne situasjonen. 

 I budsjettinnstillingen skriver bl.a. Senterpartiet at de vil «peke på at det
                        under arbeidet med statsbudsjettet for 2009 ble klart at konjunkturene var i
                        ferd med å snu, og at finanskrisen ville få realøkonomiske konsekvenser.
                        Dette er det tatt høyde for i budsjettet». 

Nå har vi sett at på grunn av finanskrisen har Notar gått over ende, Ekornes
                        har varslet at de innfører firedagers uke, Maskinentreprenørenes Forbund –
                        MEF – sier at de i løpet av første kvartal 2009 kommer til å få ledig
                        kapasitet på 30 pst., etter et halvt år vil de ha 50 pst., og etter ett år
                        vil de ha 80 pst. ledig kapasitet. I store deler av den anleggsvirksomheten
                        de driver, er det personer fra bl.a. Nordland. Og det er ikke ett tiltak for
                        å løse dette i budsjettet – og vi behandler altså statsbudsjettet for 2009
                        nå. 

Da lurer jeg på: Er det slik at man ikke tar høyde for den finanskrisen som
                        nå kommer? Akter man å sitte og se på at flere og flere blir ledige og blir
                        permittert? 

Gunn Olsen hadde her tatt over presidentplassen.
                    

 Nei, det akter ikke Regjeringen – og heller ikke Senterpartiet – å gjøre. Vi
                        er vel kanskje rimelig enige når det gjelder å definere hvilke utfordringer
                        vi står overfor, men det er forskjell på de tiltak vi ønsker å sette inn. 

Det er forunderlig at man uten å definere klart hvilke tiltak man tror
                        virker, ser bort fra det forhold at det er markedet som svikter. Det er
                        markedet som ikke etterspør de varer som produseres i dag, og som vi i
                        hovedsak eksporterer. Det kunne vært interessant å få diskutert i denne sal
                        hva Fremskrittspartiet akter å gjøre med markedet for å bedre situasjonen.
                        Den medisinen tror jeg ikke vi har. 

 Replikkordskiftet er omme. 

 Det er vanskelige tider for mange, og arbeidsledigheten øker. Mange frykter
                        hva som vil skje på nyåret, og det er nok mange som ikke slapper så godt av
                        i juleferien. Derfor trenger vi en regjering som over jul kommer med mye
                        sterkere lut for å forhindre arbeidsledighet og gjeldsproblemer for den
                        enkelte familie. 

Framtidens velferdssamfunn avhenger av et nyskapende næringsliv, i dag mer
                        enn noen gang. Framtidens arbeidsplasser er ennå ikke skapt, og Venstre vil
                        ha en politikk som støtter nyskapere og gründere, forskning, utdanning og et
                        skattesystem med viktige forutsetninger for framtidens arbeidsplasser og
                        velferd. Vi kan ikke, som noen later til å tro, bare leve av det offentlige
                        her i landet. 

Fordi vi er avhengige av at flere sikrer morgendagens velferd, vil Venstre i
                        sitt alternative budsjett styrke selvstendig næringsdrivendes sosiale
                        rettigheter ved å øke potten for sykepenger for selvstendig næringsdrivende
                        med 13,4 mill. kr i forhold til Regjeringens forslag. Omsorgs- og
                        pleiepenger ved barns sykdom foreslås økt med 10 mill. kr. Dekningsgraden
                        for selvstendig næringsdrivende til sykepenger og omsorgs- og pleiepenger er
                        i dag 65 pst., mens den økningen som Venstre foreslår i sitt alternative
                        budsjett, vil innebære 100 pst. dekning. 

Vi har alle et ansvar for menneskene rundt oss. Det offentlige kan aldri
                        kompensere fullt ut for virkninger av omsorgssvikt, misbruk eller andre
                        problemer, men må i større grad ta ansvar og sette inn tiltak der foreldre
                        eller andre pårørende ikke makter omsorgsoppgavene. Ingen velger sin
                        barndom. Det offentlige skal gripe inn ved omsorgssvikt, mishandling eller
                        overgrep mot barn samt når det foreligger alvorlige atferdsvansker hos barn
                        eller ungdom. Det offentlige har også et forebyggende ansvar. I dag preges
                        det forebyggende arbeidet for barn og unge av sektorisering, manglende
                        helhetlig tenkning, svak ledelse og lav politisk status. 

Det er en åpenbar sammenheng mellom familier med veldig lav inntekt og
                        problemer med rus, psykiske lidelser og andre problemer. Derfor er det så
                        viktig at vi når disse familiene. Dette er kampen mot fattigdom som denne
                        regjeringen skulle løse. Nå har vi vært gjennom tre år med denne regjeringen
                        og kan konstatere at fattigdomsproblemene i hvert fall ikke er løst.
                        Mesteparten av barna med store problemer er fattige. Derfor legger Venstre
                        det inn i sin budsjettprioritering, og tror at det er en fornuftig politikk
                        for å forebygge dårlige levevilkår hos barn og unge. 

Muligheten for at forebyggende opplegg skal lykkes, avhenger ofte av forhold
                        som fritidsmuligheter, utdanning og tilgang til stabil arbeids- og
                        bosituasjon. I de fleste norske kommuner er det ulike instanser som skal
                        kunne ta seg av det forebyggende arbeidet, uten at det er noen som
                        koordinerer den overordnede styringen. Venstre vil derfor styrke
                        forebyggingsarbeidet og samhandling på en rekke områder for å forhindre
                        fattigdom og gi alle så like levevilkår som mulig. 

Venstre foreslår i sitt alternative statsbudsjett en samlet ramme på over 1
                        milliard kr i forhold til målrettet fattigdomsbekjempelse spesielt rettet
                        mot barn og unge, fordelt på ulike bevilgninger. 

Stadig flere arbeidstakere går usikre tider i møte. Alle rapporter tyder nå
                        på at ledigheten går langt fortere oppover enn tidligere antatt, og også
                        raskere enn det Regjeringen har lagt til grunn i forbindelse med
                        statsbudsjettet for 2009. Tidligere erfaringer har vist at det er de med
                        kortest tilknytning til arbeidsmarkedet som først får problemer med å komme
                        ut i arbeid og beholde arbeidet. Yrkeshemmede er blant dem med størst
                        problemer med å komme inn i arbeidslivet. Derfor er det så viktig at de blir
                        prioritert i budsjettet. Det har Venstre gjort. 

En ny sosial boligpolitikk er et annet viktig virkemiddel for å treffe dem
                        med de dårligste levevilkårene. Derfor har Venstre foreslått en ny
                        boligpolitikk og vil i budsjettet arbeide for å styrke det framover. 

Vi styrker overføringene til frivillige organisasjoner som har mulighet til å
                        drive lavterskeltilbud som de kan gi. Venstre ønsker å bidra til å få
                        bostedsløse vekk fra gaten og gi den gruppen et verdig tilbud. Det er en
                        gruppe mennesker som i liten grad forholder seg til det offentlige
                        hjelpeapparat, og derfor er det viktig å hjelpe dem til å komme ut på en
                        ubyråkratisk måte. I Venstres alternative budsjett foreslår vi en økning på
                        25 mill. kr til frivillige organisasjoner for å styrke tiltak for
                        bostedsløse med dårlig boevne. 

Venstre ønsker en satsing på støttekontakter for å hjelpe barn og unge fra
                        lavinntektsfamilier. En styrket støttekontakttjeneste kan ha mange positive
                        effekter i en vanskelig hverdag. En trygg voksen eller ungdom som kan bidra
                        med aktiviteter, kan bidra til at barn får økt selvtillit. Økt tilgang på
                        støttekontakter vil i så måte være positivt, og derfor har vi økt
                        bevilgningen med 30 mill. kr. Tiltakene for støttekontakt og lavterskel
                        boligtiltak foreslås dermed i Venstres alternative budsjettforslag bevilget
                        til en samlet kostnad på 55 mill. kr. 

Barn i lavinntektsfamilier deltar i mindre grad i organiserte
                        fritidsaktiviteter enn barn i familier flest. Dette er med på å stigmatisere
                        og kan føre til mindre deltakelse i samfunnet på andre områder. 

Familier med funksjonshemmede barn har ofte en tøff hverdag, og mange
                        uttrykker at kampen mot systemet er den verste delen av deres hverdag. Det
                        er en jungel av regelverk som det er vanskelig å få oversikt over. Derfor
                        har vi også bevilget til omsorgslønn for familier med funksjonshemmede barn,
                        og i vårt alternative budsjett foreslått 70 mill. kr ekstra til omsorgslønn
                        til foreldrene til funksjonshemmede barn. 

I tillegg vil Venstre støtte forslag nr. 14, og jeg vil ta opp de forslagene
                        vi er alene om og med på. 

 Representanten André N. Skjelstad har tatt opp de forslag han refererte til. 

Det blir replikkordskifte. 

 I finansinnstillingen sier Venstre at det er avgjørende med generelt gode
                        rammevilkår for alle deler av næringslivet. Jeg har et spørsmål som går på
                        akkurat det. 

På vårt rammeområde fremmer Venstre en egen fattigdomspakke som
                        representanten Skjelstad har redegjort for i sitt innlegg. Men det er én
                        hake ved det, og det er at den fattigdomspakken i sin helhet finansieres ved
                        å avvikle nettolønnsordningen for sjøfolk. Det er jo en ordning som ikke
                        bare sikrer sysselsetting for den enkelte sjømann eller -kvinne. Det er også
                        en ordning som sørger for at vi beholder rederier i Norge, med de
                        ringvirkninger det kan få for andre deler av maritim næring som verft,
                        skipsutstyrsleverandører, forsikring mv. 

Spørsmålet mitt til representanten Skjelstad er: Ser ikke Venstre de
                        konsekvensene en avvikling av nettolønnsordningen får for deler av maritim
                        næring i Norge, eller er ikke Venstre opptatt av den næringen i det hele
                        tatt? 

 Venstre er veldig opptatt av maritim sektor, og ikke minst skipsfart. Vi
                        støtter det i forhold til våre rammer totalt sett, og mener at dette også
                        vil bidra til en positiv utvikling for næringslivet. Vi ønsker en mye
                        sterkere og presis inngang enn det Regjeringen har lagt opp til. Jeg må
                        påpeke at slik det har vært nå, er det ikke tvil om at de grepene Venstre
                        har skissert i sitt alternative budsjett, har vært riktige. Jeg bare stusser
                        litt over hvordan dette blir, for Regjeringen kom sent på banen, og vi hører
                        også i salen i dag at det skal komme ekstra tiltak til – det er varslet at i
                        løpet av februar kommer det på en måte et nytt budsjett. 

Hva er det vi vedtar i dag? Er det et skinnbudsjett, eller er det realiteter
                        som ligger bak det? Uansett mener vi at Venstre har en riktig tilnærming til
                        det som representanten spurte om. 

 Jeg har et spørsmål om arbeidsmarkedstiltak. 

Venstre skriver i innstillingen at Venstre 

«konstaterer at stadig flere arbeidstakere går usikre tider i møte. Alle
                            rapporter tyder nå på at ledigheten går langt fortere oppover enn
                            tidligere antatt og også raskere enn det Regjeringen har lagt til grunn
                            i forbindelse med statsbudsjettet for 2009. Tidligere erfaringer har
                            vist at det er de med kortest tilknytning til arbeidsmarkedet som først
                            får problemer både med å komme ut i arbeid, og beholde arbeid». 

Konklusjonen fra Venstre er et kutt på 1 250 tiltaksplasser og en reduksjon i
                        budsjettet på 138 mill. kr. 

Sett i sammenheng med merknaden, lurer jeg på: Hvor er logikken? 

 Venstre er mer målrettet i sitt arbeid. Vi øker antall tiltaksplasser for
                        yrkeshemmede med 200. De yrkeshemmede er lengst unna arbeidsmarkedet. Vi
                        skriver også at hvis det blir nødvendig å sette inn tiltak på et senere
                        tidspunkt, vil vi komme tilbake til det. 

Uavhengig av det stusser jeg over at det tidligere her i debatten er pekt på
                        tiltak etter tiltak, men det beste tiltaket, uansett, er å ha en
                        næringspolitikk som vil fungere ved at man gir bedriftene skikkelige, gode
                        rammevilkår, slik at vi får et arbeidsmarked der vi ikke har arbeidsledighet
                        i så stor grad som vi ser en økende tendens til i dag. Jeg tror at det nå
                        hadde vært riktig å vurdere – noe ikke Regjeringen gjør, men som de
                        borgerlige partiene gjør – å gi skikkelige, gode rammevilkår til bedriftene,
                        slik at vi holder flest mulig i arbeid. Det ser vi dessverre lite av fra
                        regjeringspartiene. 

 Venstre etterlyser «sterkere lut» når ledigheten øker. Det får de tidlig med
                        Venstres forslag, der det er kutt i tiltakene til de ledige. 

Det er overraskende at Venstre er imot de tiltakene som vi setter inn nå for
                        dem som er mest marginale i arbeidsmarkedet, og som må konkurrere hardere
                        for å beholde jobbene sine – altså de tiltakene vi setter inn mot sosial
                        dumping, som skal verge lønns- og arbeidsvilkår for helt vanlige folk. 

Representanten var i innlegget sitt opptatt av enslige forsørgere og familier
                        som har det vanskelig. Ja, i disse yrkene – altså innenfor renhold, hotell
                        og restaurant – er det mange kvinner som er veldig utsatt. Og så skriver
                        Venstre i denne innstillingen at de mener at dette er folk som skal
                        konkurrere hardere på lønn for å beholde jobbene sine. Det må jeg si er
                        ganske hard lut å bli servert i en vanskelig tid! 

Jeg har lyst til å spørre: Hvorfor mener Venstre at disse vanlige
                        arbeidstakerne skal gå ned i lønn for å kunne beholde jobbene sine nå
                        framover? 

 Det er vel ingen her som mener at noen skal gå ned i lønn. 

Jeg legger merke til at representanten Andersen ikke har den samme inngangen
                        til meg som hun hadde til representanten Svendsen. Jeg vil svare
                        representanten Andersen på følgende måte: Hvis man ser på det generelle,
                        synes jeg også – med egen erfaring fra næringslivet – at det på mange måter
                        er beklagelig at vi har en slik holdning til enkeltmannsforetak og
                        småbedrifter, som er med på å skape disse arbeidsplassene. Det synes jeg er
                        et problem med tanke på dem det gjelder, for dette er ingen rikmannsklubb,
                        som SV i ulike ordelag har henvist til. Det er disse som på mange måter
                        skaper verdiene og er byggeklosser ute i distriktene. 

Dette savner jeg i den retorikken som kommer fra regjeringspartiene. Det
                        synes jeg er meget beklagelig. 

 Replikkordskiftet er over. 

 Tall over antall registrerte ledige viser at den registrerte ledigheten var
                        på 1,8 pst. i november. Arbeidsledigheten er fortsatt lav, men ledigheten
                        har økt betydelig de siste månedene. Antall helt ledige utgjør nå 45 200.
                        Den økte ledigheten er særlig knyttet til lavere aktivitet i bygg- og
                        anleggssektoren, men vi ser også en gradvis økning av ledigheten i flere
                        næringer og særlig i industrien. Det er betydelig usikkerhet om utviklingen.
                        Det gjenspeiler seg i økende omfang av permitteringer, også her fra et lavt
                        nivå. 0,1 pst. – 3 097 personer – av arbeidsstyrken var helt eller delvis
                        permittert i november. 

Sysselsettingsveksten var sterk fram til andre kvartal for så å stoppe opp.
                        Svekkelsen i arbeidsmarkedet viser seg også i tilgangen på ledige
                        stillinger. I november var det registrert 31 pst. færre nye ledige
                        stillinger enn i samme måned i fjor. Det er særlig stillingstilgangen i bygg
                        og anlegg, industri og salgsjobber hvor det er betydelig nedgang. 

I budsjettet tok vi høyde for at toppen av konjunkturoppgangen ble passert i
                        begynnelsen av året, og prognosen i nasjonalbudsjettet innebærer lav
                        sysselsettingsvekst i 2009. Forventningen om moderat økning i ledigheten må
                        ses i sammenheng med at arbeidstilbudet i Norge erfaringsmessig er svært
                        konjunkturfølsomt. Mange unge trekker seg ut av arbeidsmarkedet og går over
                        til fulltidsstudier når tilbudene om jobb blir mindre. I tillegg er det
                        flere arbeidsinnvandrere her på midlertidige kontrakter enn i tidligere
                        oppgangskonjunkturer. 

Konjunkturnedgangen er forsterket siden budsjettet ble lagt fram. Særlig er
                        det internasjonale bildet blitt betydelig svakere. De fleste prognosemakerne
                        har nedjustert sine anslag for veksten. Finanskrisen har både forsterket
                        nedgangen og økt usikkerheten om utviklingen i store deler av verden. 

Når vi i dag diskuterer budsjettet for 2009, bør vi ha in mente at Norges
                        utgangspunkt er meget godt og mye bedre enn for mange andre land. I andre og
                        tredje kvartal i år hadde vi en rekordhøy sysselsettingsprosent på 72,4 pst.
                        i aldersgruppen 15 til 74 år. Den registrerte ledigheten var nede på 1,5
                        pst., og det var betydelige pressproblemer i arbeidsmarkedet. 

Regjeringens hovedmål for den økonomiske politikken er full sysselsetting og
                        lav ledighet. Hensynet til en balansert utvikling i norsk økonomi må derfor
                        være retningsgivende for alle deler av politikken. I denne sammenhengen vil
                        jeg også peke på den betydningen en forsvarlig ramme for lønnsoppgjøret
                        våren 2009 kan ha for utviklingen når det gjelder sysselsetting og ledighet.
                        Det er viktig at også ledere på alle nivå i næringslivet tar ansvar og
                        bidrar til dette. 

Det har vært sterk vekst i lederlønningene de siste årene. Tall fra Det
                        tekniske beregningsutvalget for inntektsoppgjørene viser at lederlønningene
                        i 2007 i store aksjeselskaper og børsnoterte selskaper økte med hele 21 pst.
                        mot 5,4 pst. for lønnstakere ellers. Bonusordninger og aksje- og
                        opsjonsgevinster har vært viktige drivkrefter bak lederlønnsutviklingen den
                        siste tiden. Dette viser hvor viktig Regjeringens tiltak for å få kontroll
                        på lederlønnsutviklingen og å stoppe inngåelser av opsjonsavtaler er. 

Det foreligger foreløpig lite informasjon om lønnsutviklingen for ledere i
                        2008, men jeg har merket meg at tall fra Statistisk sentralbyrå viser at
                        lønnsveksten for ledere i finansnæringen var 28 pst. fra 2007 til 2008.
                        Dette er et veldig høyt tall for ledere i en næring i krise. 

Et viktig kjennetegn ved det norske samfunnet er relativt små
                        lønnsforskjeller. Hvis lederlønningene framstår uten noen årsak eller
                        forklaring, utfordrer de våre likhets- og rettferdsnormer. Det er viktig at
                        ikke noen få ledere bidrar til å undergrave den økonomiske likheten vi
                        ønsker å fremme. Lederlønnen bør bli fastlagt gjennom åpne ordninger med
                        basis i oppnådde resultater. Da vil de lettere forstås og oppfattes som
                        legitime. 

Regjeringens hovedmål for den økonomiske politikken er, som før nevnt, full
                        sysselsetting og lav ledighet. Det budsjettet vi diskuterer, er et
                        ekspansivt budsjett. Om det skal gjøres enda mer ekspansivt, er for tidlig å
                        ta beslutning om. Regjeringen følger imidlertid situasjonen nøye og vil ta
                        nødvendige initiativ om det er behov for det. Til nå har det vært nødvendig
                        å ta initiativ for å sikre at økonomien ikke stopper opp på grunn av dårlig
                        fungerende kredittmarkeder. Fallende rente vil på sikt også virke
                        ekspansivt. Som dere er kjent med, har Regjeringen varslet at den vil legge
                        fram en finanspolitisk tiltakspakke i månedsskiftet januar/februar. 

I perioder med økende arbeidsledighet er det avgjørende å ha gode og
                        universelle ordninger som fanger opp dem som faller utenfor arbeidsmarkedet.
                        Regjeringen har et særlig øye for dem som er vanskeligst stilt. Innsatsen
                        for å bekjempe fattigdom og motvirke forskjeller videreføres på bred front
                        og med målrettede tiltak. Regjeringen foreslår å styrke innsatsen mot
                        fattigdom med 1,25 milliarder kr i 2009. Kvalifiseringsprogrammet for
                        utsatte grupper utvides neste år til å omfatte stadig flere kommuner i takt
                        med etableringen av Nav-kontorer. Regjeringen foreslår en betydelig styrking
                        av bostøtten, som vil åpne for anslagsvis 40 000–50 000 nye mottakere
                        innenfor ordningen. Regjeringen styrker sosialhjelpen som det siste
                        økonomiske sikkerhetsnettet og øker innsatsen overfor rusmiddelavhengige som
                        et ledd i Opptrappingsplan for rusfeltet. Regjeringen foreslår også å styrke
                        innsatsen knyttet til Handlingsplan for integrering og inkludering av
                        innvandrerbefolkningen med 125 mill. kr i 2009. 

I den situasjonen vi står overfor nå, er det etter mitt syn viktigere enn
                        noen gang å fortsette arbeidet for å motvirke en todeling i norsk
                        arbeidsliv, mellom norske arbeidstakere og arbeidsinnvandrere. Arbeidet med
                        handlingsplan 2 mot sosial dumping, som ble presentert i budsjettet, står
                        derfor høyt på min prioriteringsliste, og i disse dager er vi i ferd med å
                        sende ut på høring en mulig modell for et solidaransvar og forslag som vil
                        effektivisere allmenngjøringsordningen. Arbeidstilsynet har blitt en svært
                        sentral aktør i arbeidet mot sosial dumping og for et trygt og sikkert
                        arbeidsliv for alle, og for å sørge for at etaten kan fortsette å være en
                        sentral aktør, foreslår vi å styrke etaten med ytterligere 10 mill. kr i
                        2009, øremerket for innsatsen mot sosial dumping. 

Folketrygden bidrar til utjevning av inntekter og levekår og til å forhindre
                        fattigdom i brede lag av befolkningen. Som en del av trygdeoppgjøret i 2008
                        ble det enighet om å heve minstepensjonen for enslige, noe som isolert sett
                        øker overføringene for 2009 med knapt 1,5 milliarder kr. Samtidig ble
                        ordningen med garantert tilleggspensjon for unge uføre styrket. Det gir
                        merutgifter på om lag 270 mill. kr. Regjeringen har videre foreslått å øke
                        minsteytelsen for rehabiliteringspenger, attføringspenger og tidsbegrenset
                        uføretrygd samt å øke overgangsstønaden for enslige forsørgere, noe som
                        isolert sett vil øke bevilgningsbehovet med om lag 610 mill. kr. Samlet gir
                        denne innsatsen en betydelig forbedring av den økonomiske situasjonen blant
                        dem med lavest inntekt i samfunnet. 

Arbeids- og velferdsetaten har i 2008 erfart at gjennomføringen av
                        Nav-reformen er mer krevende enn forutsatt. Både etableringen av
                        forvaltningsenhetene og opprettelsen av Nav-kontorer har bidratt til å gi en
                        betydelig og uheldig økning i restanser. For å snu denne utviklingen er det
                        allerede vedtatt en bevilgning på 100 mill. kr mer til Arbeids- og
                        velferdsetaten i år. I forslaget til statsbudsjett for neste år er
                        styrkingen videreført. Til sammen blir dermed etaten styrket med 200 mill.
                        kr for 2008 og 2009 til målrettet innsats for å redusere restanser. Arbeids-
                        og velferdsdirektoratet har tett oppfølging av alle fylkene. Denne ekstra
                        innsatsen gir nå resultater, i september og oktober har antallet restanser
                        gått ned. 

2009 vil bli et nytt krevende år for Arbeids- og velferdsforvaltningen. Innen
                        utgangen av 2009 vil nær alle kommuner ha etablert Nav-kontor. Noen kontorer
                        vil først bli etablert i 2010 i påvente av egnede lokaler. I 2009 skal de
                        fleste store Nav-kontorene etableres. Det skal skje samtidig som de skal
                        opprettholde produksjonen og trappe opp bruken av nye virkemidler. 

Økt ledighet vil kreve ytterligere innsats fra Arbeids- og
                        velferdsforvaltningen. Flere personer skal ha dagpenger og oppfølging.
                        Arbeids- og velferdsetaten forbereder seg på dette. Etaten har mye erfaring
                        fra tidligere perioder med rask økning i ledigheten og vil trekke på den
                        erfaringen. 

Jeg registrerer at det er framlagt forslag om at Stortinget ber meg disponere
                        tiltaksbevilgningen slik at arbeidsmarkedstiltak kan settes inn når
                        situasjonen på arbeidsmarkedet tilsier det. Jeg er enig i at det kan være
                        behov for det, og vil selvfølgelig følge opp dersom Stortinget vedtar det. 

I arbeidsmarkedspolitikken har vi de senere årene styrket innsatsen overfor
                        grupper som ofte har problemer med å få fotfeste i arbeidsmarkedet. Det
                        gjelder grupper av ungdom og innvandrere i tillegg til personer med nedsatt
                        arbeidsevne. Den politikken videreføres i 2009. For enkelte grupper er det
                        en styrking. Vi innfører en ungdomsgaranti for langtidsledige unge mellom 20
                        og 25 år, slik at disse vil være blant de prioriterte gruppene for
                        deltakelse på tiltak. 

 Det blir replikkordskifte. 

 For en tid tilbake ble jeg fortalt en historie om en person med nedsatt
                        funksjonsevne som i månedsvis hadde frekventert sitt Nav-kontor med et ønske
                        om å komme i arbeid. Til slutt tok hun kontakt med et privat
                        arbeidsformidlingsbyrå, og dette byrået skaffet henne en jobb i løpet av to
                        uker. Nav-kontorene sliter i disse dager voldsomt med saksbehandlingstiden.
                        Dette er bekymringsfullt med tanke på den økende arbeidsledigheten som vi
                        ser i disse dager. 

Vil statsråden åpne for at private arbeidsformidlingsbyråer kan overta en del
                        av denne jobben, på linje med det systemet som man har innført i Danmark,
                        for å sikre at folk flest får den hjelpen som er riktig og nødvendig for å
                        komme raskest mulig ut i jobb igjen? 

 Svaret på spørsmålet er å få til en mer effektiv og raskere saksbehandling i
                        Nav. Det viktigste vi kan gjøre for det, er jo å sørge for at de vedtak som
                        Fremskrittspartiet inviterer til, ikke blir vedtatt. Det er ganske spesielt
                        stadig å være i diskusjon med bl.a. Fremskrittspartiet – mange andre partier
                        er ordentlig opptatt av Nav – som i årets budsjett har kuttet over en halv
                        milliard kr på Nav, og som til neste år også foreslår et kutt på Nav, men da
                        bedre kamuflert. Jeg registrerer at Fremskrittspartiet ønsker å kamuflere
                        sin politikk på det området. Det er kamuflert ved endringer i forholdet
                        mellom sykeforvaltning og de ordningene som nå ligger i Nav. 

Men det viktigste vi kan gjøre, er å styrke Nav. Det betyr altså å avvise de
                        kuttforslag som Fremskrittspartiet legger fram, og å oppnå de resultater som
                        vi nå begynner å se, at restansene går ned, og at antallet
                        kvalifiseringsprogram, som Fremskrittspartiet foreslår å kutte helt ut, økes
                        gjennom året og til neste år. 

 Den gang Stortinget behandlet siste lovproposisjon om sosial dumping, sa
                        Regjeringen nei til solidaransvar, med henvisning til at dette bl.a. var et
                        for sterkt virkemiddel. Det vil si at konsekvensene av å innføre det ville
                        være for store i næringslivet. Derfor er det med forundring jeg ser at
                        Regjeringen nå foreslår å utrede dette, og Regjeringens støttespillere i
                        Stortinget har vist stor begeistring for dette forslaget. Utredningen er på
                        gang. Vi har ikke sett fullt ut effekten av de iverksatte tiltakene og
                        vurdert dette. Erfaringene fra Tyskland viser at solidaransvar er en kostbar
                        og byråkratisk ordning med begrenset effekt. 

Det jeg lurer på, er om statsråden mener at å innføre solidaransvar,
                        kombinert med Regjeringens næringsfiendtlige skatteskjerpelser, er en god
                        oppstart i forhold til den dramatiske økonomiske utviklingen vi nå ser. 

 For det første er den bemerkningen om skatteskjerpelse helt på … ja, det er
                        helt feil, for det er ikke noen skatteskjerpelser i årets statsbudsjett. Det
                        er en omfordeling av skattebyrden, slik at de som har minst å betale med,
                        skal betale mindre skatt, og de som har mest å betale med, skal betale litt
                        mer skatt. Det er ingen skatteskjerpelse. Tvert imot er avskrivningsreglene
                        for installasjoner i industribygg f.eks. redusert, noe som har vært et
                        viktig krav for næringslivet i lang tid. 

Men når det gjelder solidaransvar, kan jeg si at Høyre var imot tiltak mot
                        sosial dumping da vi la fram handlingsplan 1, og Høyre fornekter seg ikke og
                        er fremdeles imot tiltak mot sosial dumping når vi legger fram handlingsplan
                        2. Handlingsplan 1 har vist seg å virke ved å avsløre mange tilfeller av
                        sosial dumping, og den har bevist at vi trenger flere virkemidler. Derfor
                        fremmer vi nå handlingsplan 2, der solidaransvar er aktuelt å innføre. Jeg
                        er uenig i representantens beskrivelse av erfaringene fra Tyskland. Tvert
                        imot bidrar solidaransvar til å ansvarliggjøre arbeidsgivere i forhold til å
                        ha seriøse underleverandører. 

 I andre kvartal i år oppgav over en halv million personer at de har
                        helseproblemer som kan medføre begrensninger i det daglige liv. Av disse er
                        ca. 45 pst. i arbeid, men av de 300 000 med nedsatt funksjonsevne, som ikke
                        var i arbeid eller var arbeidsledige, oppgav 90 000, altså 30 pst., at de
                        ønsket arbeid. Kristelig Folkeparti ønsker så inderlig at de skulle lykkes. 

Derfor synes vi det er trist at denne gruppen sier at de blir møtt med lave
                        forventninger i Nav, bare passive stønader og til dels negative holdninger.
                        Kristelig Folkeparti tror at det kan skyldes mangel på kunnskap og
                        kompetanse hos de ansatte. 

Hva gjøres for å forbygge at det ikke blir slik i de 180 kontorene som skal
                        etableres til neste år? Er det satt i gang tiltak allerede, eller er det
                        slik at Regjeringen har andre tiltak klare for denne gruppen med nedsatt
                        arbeidsevne? 

 Når vi nå slår sammen både inntektsgrunnlaget som man har gjennom å være
                        tilskuddsberettiget gjennom Nav, og de virkemidlene Nav skal bruke for å
                        hjelpe folk tilbake til jobb, er det min oppfatning at den gruppen som
                        representanten Woie Duesund nevner, vil få et bedre tilbud. Det er hele
                        ideen med Nav-reformen, som jeg vet vi to deler fullt ut. 

Det er en gledelig utvikling når vi ser på perioden fra 2005 til tredje
                        kvartal 2008, at 10 000 færre yrkeshemmede er arbeidsledige. Så vi begynner
                        å oppnå ting på det området. Jeg er enig med representanten i at vi skal
                        være utålmodige. Og nettopp nå, i en situasjon der arbeidsledigheten øker,
                        skal vi fokusere spesielt på dem som er spesielt utsatt på arbeidsmarkedet,
                        både de som er funksjonshemmet, og andre utsatte grupper. 

 Statsråden sa i sitt innlegg at antall arbeidsledige hittil i den siste
                        måneden har steget kraftig. For en måneds tid siden var jeg i en debatt i
                        Skien med Yngve Hågensen, den tidligere sjefen i LO. Han har erfaringer fra
                        flere nedgangstider. Han fortalte at i nedgangstider var det slik at i den
                        første tiden av nedgangstiden steg arbeidsledigheten forholdsvis lite, men
                        hvis det ikke var satt inn tiltak i rett tid, kunne man få en kraftig
                        eskalering av antall arbeidsledige. 

Regjeringspartiene sier at statsbudsjettet har tatt høyde for finanskrisen.
                        Da lurer jeg på: Hvorfor snakker man om forskjellige tiltakspakker, hvis det
                        er slik at det er tatt høyde for krisen? Det er faktisk slik at det er i
                        statsbudsjettet vi behandler alle bevilgningene til neste år. 

Til slutt vil jeg bare slå fast at jeg synes at statsråden bør ta seg tid til
                        å lese Fremskrittspartiets budsjett. Fremskrittspartiet har ikke under noen
                        omstendigheter foreslått å fjerne kvalifiseringsprogrammet. 

 Fremskrittspartiet har meg bekjent foreslått å fjerne tilskuddet til
                        kvalifiseringsprogrammet. 

Når det gjelder sysselsettingssituasjonen, er det helt riktig som
                        representanten sier, at en først får signalene, og så får en statistikkene
                        som viser at folk blir ledige. Nettopp derfor har vi lagt fram et
                        statsbudsjett denne gangen som skiller seg ut fra andre, tidligere
                        statsbudsjett ved at vi nå faktisk spør etter mer sysselsetting. 

Hovedgrepet til Regjeringen er å legge fram et statsbudsjett som punkt 1 kan
                        føre til rentenedgang, og som altså går mot det Fremskrittspartiet gjør, å
                        øke pengebruken slik at vi ville fått en renteoppgang, og punkt 2
                        prioriterer f. eks. istedenfor skattelette å ta oss råd til å bruke 14
                        milliarder kr ekstra på å etterspørre arbeidskraften til de snekkerne som
                        mister jobben, til elektrikerne som mister jobben, til murerne som mister
                        jobben, eller til anleggsarbeiderne som mister jobben, ved å øke
                        bevilgningene til vei og jernbane. Det er aktiv motkonjunkturpolitikk. 

 De siste rapportene fra Statistisk sentralbyrå viser at veksten i norsk
                        økonomi er kraftig redusert, og at arbeidsledigheten i det siste har begynt
                        å øke kraftig. Hvorledes møter Regjeringen denne situasjonen? Jo, de
                        gjennomfører en symbolpolitikk som sender signaler til næringslivet om at
                        arbeidsplassene i det private næringsliv ikke betyr så mye. Det blir
                        vanskeligere for små og mellomstore bedrifter å beholde sine ansatte med de
                        skatteskjerpelsene som har skjedd. For Venstre er næringspolitikk også
                        sosialpolitikk. 

Og så til spørsmålet: Hvorledes vil Nav greie å håndtere arbeidsledigheten
                        når mange bedrifter nå kommer til å gå konkurs i den nærmeste tiden? Hva
                        slags konsekvenser mener statsråden det bør få hvis Nav ikke greier å
                        håndtere den arbeidsledigheten vi står foran? 

 Først til næringspolitikken. Jeg anbefaler folk både i små, mellomstore og
                        store bedrifter å lese Venstres forslag til statsbudsjett. Som det ble
                        påpekt fra representanten Christoffersen her i stad, er det bare på
                        nettolønnsordningen, som har hatt avgjørende betydning for hele den maritime
                        sektoren i Norge, foreslått et kutt på 1,4 milliarder kr fra Venstre. Så har
                        de foreslått at vi skal ta bort de gratis CO

2

-kvotene til
                        bedrifter i Norge som bedrifter i alle andre europeiske land har, men som
                        altså Venstre mener at norske bedrifter skal betale for, i tillegg til
                        økning av avgift på diesel, mineralolje osv. Til sammen har altså Venstre
                        angrep på næringslivet i Norge på over 2,4 milliarder kr. Så vi skal bidra
                        ved ikke å gå inn på Venstres forslag. Det er god næringspolitikk. 

Når det gjelder de utfordringene Nav har framover, er Stortinget nå invitert
                        til å fatte et vedtak framsatt av representanten Karin Andersen om å ha
                        fleksibilitet i forhold tiltakstidspunktene. Det er jeg veldig glad for. I
                        tillegg må vi selvfølgelig sette Nav i stand til å bruke tiltakene på en
                        fornuftig måte. Det er en av de tingene vi kommer tilbake til i den
                        proposisjonen som er varslet i januar/februar. 

 Replikkordskiftet er dermed over. 

 I går kom Statistisk sentralbyrå med nye tall hvor de anslår at ledigheten i
                        2009 vil kunne komme opp i over 100 000 mennesker. Det er dystre utsikter.
                        Det sies at den internasjonale krisen vil bli den verste siden 1930-årene,
                        og det er åpenbart for oss alle at dette også vil få følger for Norge. I
                        denne situasjonen må kampen for full sysselsetting gå foran alt annet. 

Takket være valgresultatet i 2005 har vi nå en regjering som kan styre
                        økonomien stødig, som har beslutningsdyktighet, og som har politisk evne og
                        vilje til å gjøre jobben. Siden 2005 har vi fått redusert antall karensdager
                        for arbeidsledige fra fem til tre, vi har sørget for at arbeidsledige får
                        feriepenger, vi har sørget for en kraftig økning av arbeidsmarkedstiltak, og
                        ledigheten har blitt halvert. Dette er en politikk for
                        fattigdomsbekjempelse, det er en politikk som kommer dem til gode som
                        virkelig trenger vår solidaritet. Når vi nå er på vei inn i dårligere tider,
                        skal vi fortsatt føre en politikk for mer solidaritet, for anstendige vilkår
                        for dem som er arbeidsledige, for et anstendig arbeidsliv, mot sosial
                        dumping. Vårt budsjett er et ledd i det. 

Høyre har andre prioriteringer. I denne situasjonen er det skattelette som
                        trengs, sier Høyre. Det sa de også i fjor, og året før det og året før det.
                        Skattelette står som en slags mirakelmedisin for enhver anledning, dette til
                        tross for det vi kan lese i Aftenposten i dag, at 19 milliarder kr i
                        skattelette bare vil gi 2 500 nye jobber, ifølge Statistisk sentralbyrå. I
                        arbeidsmarkedspolitikken har de i hele denne perioden kjempet for å redusere
                        dagpengeytelser og kutte i lønnsgarantiordningen som sikrer lønn for dem som
                        har jobbet i en konkursrammet bedrift, og de har kuttet i
                        arbeidsmarkedspolitikken. Økonomisk krise endrer ikke på dette heller.
                        Fortsatt er det slik at partiet vil kutte hundrevis av millioner i ordninger
                        som kommer arbeidsledige til gode. Høyres politikk er en konsekvent politikk
                        for økte forskjeller i samfunnet, mot solidaritet og fattigdomsbekjempelse. 

For Arbeiderpartiet er arbeid til alle jobb nummer én, men det er også viktig
                        at vi har et godt arbeidsliv. Vi har styrket arbeidsmiljøloven og
                        gjennomført en restriktiv politikk mot midlertidige ansettelser, vi har
                        sørget for at vi har arbeidstidsordninger man kan leve med, og vi innfører
                        registreringsordninger for arbeidsutleiefirmaer. Vi har også lagt ned et
                        stort arbeid for å bekjempe sosial dumping, og vi har gjennomført mange
                        effektive tiltak fra handlingsplanen. Nå lanserer Regjeringen handlingsplan
                        2, hvor vi går videre og gjør en jobb for å få på plass regionale verneombud
                        i hotell- og restaurantbransjen og i renholdsbransjen. Vi sier også at vi
                        vil innføre solidaransvar i en kontraktskjede der vi har allmenngjorte
                        lønns- og arbeidsvilkår. På denne måten sikrer vi at arbeidstakerne faktisk
                        får den lønn de har krav på, og vi imøtekommer et viktig krav som
                        fagbevegelsen har reist på grunnlag av bitre erfaringer med arbeidsgivere
                        som fordufter når lønningsdagen kommer. Vi skal også ha id-kort i
                        renholdsbransjen, og vi fortsetter å styrke Arbeidstilsynet. Dette er en
                        politikk for et anstendig arbeidsliv, et arbeidsliv hvor ærlig arbeid blir
                        satt pris på, og hvor konkurransen mellom bedriftene handler om
                        effektivitet, kvalitet og innovative løsninger framfor en hodeløs
                        konkurranse om hvem som klarer å slippe unna med de minste
                        arbeidskraftkostnadene. 

Jeg ser at Høyre, Fremskrittspartiet og Venstre i en felles merknad på
                        prinsipielt grunnlag tar avstand fra en politikk som tar sikte på å
                        forhindre konkurranse på lønn. Jeg undres på om disse partiene selv forstår
                        hva de her sier. Kollektive avtaler i arbeidslivet har til formål å regulere
                        lønns- og arbeidsvilkår og forhindre at arbeiderne må underby hverandre for
                        å få jobb. 

Vår kamp mot sosial dumping bygger på å styrke kollektive avtaler og bl.a.
                        allmenngjøring. Når arbeiderne må underby hverandre for å få jobb, er vi
                        tilbake til en situasjon vi så mye av i Norge i 1920- og 1930-årene, og vi
                        ser det dessverre fortsatt i dag i andre deler av verden. 

Arbeid er ikke en vare. Det er ikke bare en produksjonskostnad. Dette er et
                        grunnleggende prinsipp i ILOs globale virksomhet for å skape et anstendig
                        arbeidsliv. Arbeidet er for de fleste den eneste kilden til inntekt, og
                        arbeidernes velferd og verdighet i arbeidslivet må respekteres. 

Det er ingen nyhet at Fremskrittspartiet er fagforeningsfiendtlig, men at
                        Høyre og Venstre også har utviklet en prinsipiell motstand mot kollektive
                        avtaler, er en nyhet velgerne bør ta med seg. Her pekes det fram mot en
                        samfunnsorden vi ikke har hatt siden 1930-tallet. Men det er kanskje slik at
                        når krisen kommer, kommer også klassekampen. 

 Det har vært interessant å følge denne debatten og det som er blitt sagt så
                        langt. Jeg er enig i den virkelighetsbeskrivelsen som er kommet, at vi går
                        inn i en tid med betydelig høyere arbeidsledighet. Statsråden var selv inne
                        på Navs tall, som for november viser at vi har en økning på 18 pst. – 18
                        pst. økning! Så ser vi SSBs tall i dag, som viser at arbeidsledigheten vil
                        stige til rundt 100 000. 

Videre vet vi at hver bidige dag sender industribedrifter, bedrifter innenfor
                        anleggsbransjen og bedrifter innenfor bygg ut permitteringsvarsler – hver
                        bidige dag! Samtidig presterer regjeringspartiene å si at man har tatt høyde
                        for dette i budsjettinnstillingen. Har man virkelig tatt høyde for en økt
                        arbeidsledighet på 18 pst.? Representanten Svendsen viste til tidligere
                        LO-sjef Yngve Hågensen, som sier at arbeidsledigheten vil stige svakt i
                        starten og eskalere mer etter hvert hvis man ikke iverksetter tiltak på et
                        tidlig tidspunkt. Har man tatt høyde for det? Jeg tror neppe det er tatt
                        høyde for det. 

Derfor er det viktigere nå enn noen gang at vi har en filosofi, at vi har en
                        målsetting om at vi skal få hele folket i arbeid, og det hadde kanskje også
                        vært ønskelig at Arbeiderpartiet hadde sett tilbake på sine gamle slagord,
                        sine gamle visjoner, og vært langt mer proaktive enn det de legger opp til i
                        dette statsbudsjettet. 

Virkeligheten er at vi er i en ekstraordinær situasjon, som krever
                        ekstraordinære tiltak. Det er faktisk slik at det er en Per som jobber i
                        byggbedriften, som frykter for arbeidsplassen sin, det er en Pål som har
                        vært ute i mange år på anlegg, som har fått beskjed om at han vil bli
                        permittert fra desember av, og det er en Espen som ikke vet hva han skal
                        gjøre etter nyttår fordi industribedriften, som han jobber i, ikke har flere
                        oppdrag. Hva er mottiltaket, hva er svaret fra Regjeringen og fra
                        statsråden? Jo, statsråden sa selv den 27. november, i finansdebatten for en
                        uke siden, at man skulle vurdere en ny tiltakspakke i januar, og at man da
                        skulle vurdere å utvide permitteringsreglene. Hvis man allerede på det
                        tidspunkt så et klart behov for å utvide permitteringsreglene, hvorfor
                        venter man da til januar/februar med å iverksette det? Hvorfor kunne man
                        ikke gjøre det da, når det lå et konkret forslag i salen? 

Det minner meg litt om den filosofien som en viss fotballtrener hadde i sin
                        tid, der han sa til laget sitt at vi skal ikke gå ut på banen og skåre mål
                        før motstanderen har skåret to mål. Med den strategi og med den filosofi
                        skjønner man fort at man taper fotballkamper. Med den strategi og med den
                        filosofi skjønner man også fort at det blir langt flere arbeidsledige, det
                        blir langt flere som blir permittert enn det det er lagt opp til. Hvorfor
                        skal man vente til folk har blitt arbeidsledige, før man gjør noe med
                        permitteringsreglene? Jeg klarer ikke i min villeste fantasi å skjønne det. 

Så har jeg også lyst til å henvise til at det blir sagt – representanten
                        Karin Andersen var inne på det, men også statsråden – at Regjeringen legger
                        til rette for en motkonjunkturpakke. Jo, men det første aktørene i markedet
                        sa, var at de tiltakene som kommer på kommunesektoren, og de tiltakene som
                        kommer innen samferdsel, ikke er gode nok. De holder ikke for å få gjort noe
                        med arbeidsledigheten. YS sa det, Unio sa det, flere fagforeninger sa det,
                        at det var for dårlige tiltak, de ville ikke ha noen virkning. Hvis man er
                        opptatt av, som representanten Karin Andersen var i sitt innlegg, flere
                        hender i omsorg og flere hoder på skolen, og at vi må gjøre noe med og få en
                        bedre kommuneøkonomi, hvorfor stemmer de da mot Fremskrittspartiets forslag
                        om å øke bevilgningene til kommunesektoren med 4,9 milliarder kr? Det er et
                        konkret tiltak som ville gjort at man hadde fått en bedre omsorg og mer til
                        skole. I tillegg ville 3 milliarder kr ekstra for å gjøre noe med
                        vedlikeholdsetterslepet, ha vært et meget viktig tiltak for at flere
                        innenfor anleggsbransjen kunne beholde jobbene sine. Det hadde vært
                        motkonjunkturtiltak som virkelig hadde monnet, men som Regjeringen dessverre
                        ikke er villig til å lytte til. De er mer interessert i å vente til folk har
                        blitt arbeidsledige, før de setter i verk tiltak. Det synes jeg er synd.
                    

 Nav-reformen har vært gjenstand for mange debatter her i Stortinget. Det har
                        vært tverrpolitisk enighet om at reformen er nødvendig og riktig, samtidig
                        som vi hele tiden har visst at det kom til å bli en krevende prosess. 

Nå er vi midt oppe i gjennomføringen. Mange steder lykkes de veldig godt,
                        mens andre steder strever de mer med å få alt på plass. Det er ting vi
                        visste kom til å skje. Da er det viktig at brukerne blir berørt i minst
                        mulig grad. 

Vi har hatt flere runder her rundt restanser og at saksbehandlingstiden har
                        økt. Det er alvorlig. Det er bl.a. også derfor Regjeringen i år i to runder
                        har lagt inn ekstra penger, senest en ekstrabevilgning til Arbeids- og
                        velferdsetaten på 60 mill. kr, som ble behandlet den 13. november. 

Nå ser vi at ting er i ferd med å gå i riktig retning, men det er fortsatt
                        viktig at vi følger nøye med. I innstillingen som vi behandler i dag, er det
                        en samlet opposisjon som kommer med ganske sterk kritikk i forhold til
                        nettopp saksbehandlingstiden. Det er vi bekymret for alle sammen. 

Men det som er litt spesielt, er at Høyre og Fremskrittspartiet samtidig som
                        de er bekymret for det, mener at det nå er viktig at Arbeids- og
                        velferdsetaten blir stilt overfor betydelige moderniserings- og
                        effektiviseringstiltak. Modernisering er vel og bra, men f.eks. det å kutte
                        kraftig i driften tror ikke jeg akkurat vil hjelpe en etat i kraftig
                        omstilling. 

I Fremskrittspartiets alternative statsbudsjett flytter man helserefusjonene
                        fra helsebudsjettet ved å ta av driftsbudsjettet for Helsedirektoratet på
                        339,7 mill. kr og flytte det over til Arbeids- og velferdsetaten – og kommer
                        ut i pluss. Men det er tåkelegging, for de legger kun 79,7 mill. kr av disse
                        pengene inn på driftsposten for Arbeids- velferdsetaten. Det betyr et kutt
                        på 260 mill. kr. Hvis man skal klare å kutte så mye penger i driften, kan
                        jeg ikke forstå annet enn at det vil føre til nedbemanning og en betydelig
                        utfordring med gjennomføringen av Nav-reformen, selv om jeg registrerer at
                        representanten Kenneth Svendsen tror noe annet. Jeg tror i alle fall ikke at
                        saksbehandlingstiden, som Fremskrittspartiet er så opptatt av, vil gå ned
                        som en følge av dette. 

Nav-reformen er mer enn en organisatorisk reform. Det er også en
                        innholdsreform, hvor vi skal ha større fokus på den enkelte og sørge for mer
                        og bedre oppfølging, og hvor vi skal ha mer treffsikre virkemidler og
                        forenkle dagens regelverk. Vi skal om kort tid behandle saken om
                        arbeidsavklaringspenger i Odelstinget, og vi har allerede innført
                        kvalifiseringsprogrammet der Nav-kontor er etablert. Det vil hjelpe mange av
                        dagens sosialhjelpsmottakere over i aktivitet eller arbeid, og ikke minst
                        sikre dem en bedre økonomi. 

Nå ser vi at søkningen til programmet har økt, og jeg er glad for at mange nå
                        får muligheten til å delta i det. Men jeg synes det er synd at ikke alle
                        partiene støtter opp om kvalifiseringsprogrammet fullt og helt. 

Fremskrittspartiet kutter i sitt alternative statsbudsjett hele bevilgningen
                        som er satt på den posten, med den begrunnelse at de er for programmet, men
                        mot stønaden, og at folk fortsatt skal gå på sosialhjelp, men ha en plikt
                        til å være med på selve programmet. Sosialhjelp har aldri vært ment som en
                        langtidsytelse. Det går ikke an å leve på det over tid. 

Jeg tror at mange av dem som nå kan komme seg fra sosialhjelp som ytelse og
                        over i kvalifiseringsprogrammet og få en bedre økonomi, også vil få et bedre
                        liv. 

Til slutt: Den internasjonale finanskrisen berører også Norge. Vi ser at
                        arbeidsledigheten er på vei opp nå, og da særlig innenfor bygg- og
                        anleggsbransjen. Å ha en aktiv arbeidsmarkedspolitikk er derfor helt
                        avgjørende for hvordan situasjonen vil bli i tiden framover. 

Jeg er glad for at Regjeringen hele veien har hatt trykk på, selv i en tid
                        med lav ledighet, å ha et høyt tiltaksnivå og få flere i arbeid, og på å
                        sikre dagpengeordningen. Store kutt både i tiltak og i dagpengeordningen var
                        situasjonen før regjeringsskiftet i 2005, og det er tydeligvis politikk for
                        deler av opposisjonen fortsatt. I en tid med økende ledighet er det for meg
                        helt uforståelig. 

 Da jeg begynte å planlegge hvilke områder av vårt budsjett som jeg hadde lyst
                        til å kommentere, slo det meg at jeg strengt tatt kunne ha tatt det
                        innlegget som jeg holdt for tre år siden, eller for to år siden, eller i
                        fjor. Alle de problemstillingene, manglene og utfordringene som jeg har tatt
                        opp fra denne talerstolen de tre siste årene, er der fortsatt. 

Henvendelser fra enkeltpersoner omhandler akkurat det samme i dag som for tre
                        år siden. Den eneste forskjellen jeg har opplevd, er at antall henvendelser
                        bare øker. 

Ifølge St.prp. nr. 1 for 2007–2008 var andelen sysselsatte blant personer med
                        nedsatt funksjonsevne 45,3 pst. i andre kvartal av 2007. Dette var samme
                        nivået som året før. Ifølge likestillings- og diskrimineringsombudet er
                        tallet for 2008 45 pst., altså en liten nedgang. Til tross for en sterk
                        fokusering og engasjement rundt dette temaet, er det fortsatt rundt 90 000
                        personer med nedsatt funksjonsevne som oppgir at de ikke er i arbeid, men
                        som ønsker at de var det. 

Mange opplever å bli funksjonshemmet på grunn av de løsninger som velges for
                        utforming av bygninger, utemiljø, produkter, tjenester og ikke minst
                        transportløsninger. Dette vet vi, og derfor var arbeidet med
                        diskriminerings- og tilgjengelighetsloven svært viktig for mange. Det var
                        selvfølgelig derfor svært skuffende at loven manglet både tidsfrister og
                        ikke minst oppfølging med penger. 

Fremskrittspartiet har fremmet forslag om og bevilget penger til i sitt
                        alternative statsbudsjett både konkrete tidsfrister og med oppfølging av
                        finansiering. Vi tar i hvert fall loven på alvor. 

Videre har Fremskrittspartiet i sitt alternative statsbudsjett samlet
                        bevilget flere hundre millioner kroner ekstra til oppfølging og behandling
                        av folk i forhold til sykdom og skade. Ved å fjerne ventetider i alle ledd
                        vil vi oppnå betydelige besparelser på utbetalinger av alle typer ytelser. 

Det er rett og slett umulig å forstå at Regjeringen foretrekker å betale
                        uføretrygd år ut og år inn framfor å tilby nødvendig operasjon. Det er også
                        umulig å forstå at Regjeringen synes det er greit at folk går sykmeldt i
                        månedsvis mens de venter på operasjon, fysioterapi eller rehabilitering.
                        Eksemplene på at dette skjer, er altfor mange. 

Det virker som om det er helt umulig å ta enkle grep for å gjøre hverdagen
                        bedre for dem som har det vanskelig: bilordningen, TT-kjøring, arbeids- og
                        utdanningsreiser, servicehunder, lese- og skrivehjelp og omsorgslønn.
                        Eksemplene er mange. Vi har ordninger, men de fungerer dårlig eller slår
                        urettferdig ut, og ordningene er ofte prøveprosjekter i årevis med den
                        usikkerhet dette medfører for bruker. 

Dette kan umulig skyldes mangel på penger. I Telen den 17. september kunne vi
                        lese om en mann som søkte Nav om 6 000 kr i støtte til opptrening. Han fikk
                        avslag, men ble tilbudt 80 000 kr til en annen treningsform. Også slike
                        historier er det mange av. Folk får avslag på det de selv mener er best, men
                        blir tilbudt noe annet, som koster mye mer. Sunn fornuft kan det i hvert
                        fall ikke kalles. 

Vi vet hvor skoen trykker. Derfor har vi gjennom de siste tre årene og i stor
                        grad i våre alternative budsjett fulgt opp henvendelser vi har fått, med å
                        fremme forslag. Til tross for at forslagene tidligere har vært fremmet av
                        regjeringspartiene, eller at regjeringspartiene sier til media at de skal
                        rydde opp i dette, stemmer de ned forslagene når de ligger der. Det betyr at
                        også neste år vil være fylt opp av henvendelser fra fortvilte mennesker som
                        sliter i hverdagen. Og det betyr at verken sykefraværet, som Regjeringen
                        selv har forutsatt skal være uendret i 2009, eller tilsig av nye på
                        uføretrygd, vil gå ned. Dette budsjettet er rett og slett ingen invitasjon
                        til å lykkes med de målene man har satt seg. 

 Etter representanten Robert Erikssons innlegg kan jeg trekke to konklusjoner.
                        Den ene er at han og jeg åpenbart har spilt fotball på helt ulike baner,
                        trolig også banehalvdeler. Den andre er at Fremskrittspartiets alternative
                        budsjett allerede har tatt høyde for den arbeidsledigheten som vil komme i
                        løpet av neste år. Det er formodentlig derfor de kutter en kvart milliard
                        kroner i bevilgningene til det apparatet som skal håndtere
                        arbeidsledigheten, og at de kutter ytterligere over en halv milliard kroner
                        i det som kan kalles kvalifiseringsprogrammene. 

Høyrepartiene har i regelen bare en eneste løsning på de fleste problemer,
                        nemlig skattelettelser til dem som har mest, mindre til fellesskapet og en
                        usvikelig tro på at markedet ordner opp med resten. Konjunkturene for en
                        slik politikk er heldigvis synkende for tida. Men hadde det vært slik det en
                        gang var, at kapitaleierne umiddelbart satte kapitalen i produktivt arbeid,
                        hadde skatteletteargumentasjonen kanskje hatt noe for seg. Men slik er det
                        jo ikke! Den tidligere svenske kommunistlederen H. C. Hermansson, som
                        sannelig ikke hadde så veldig mye godt å si om kapitalismen, hevdet i sin
                        tid at han langt på vei foretrakk storkapitalister som Wallenbergene framfor
                        de nyrike eiendomsbesitterne, fordi de førstnevnte førte kapitalen tilbake
                        til bedriftene. 

Som et resultat av den internasjonale finanskrisen svekkes nå
                        investeringslysten i næringslivet. Vi har fått, og vil komme til å få, et
                        økende antall konkurser fordi markedet simpelthen svikter. Når salget av nye
                        biler halveres, rammes ikke bare bilbransjen, men også bil- og
                        bildelsprodusentene. Da rammes også shippingnæringen. Når vi slutter å
                        investere i nye boliger, kontor- og forretningsbygg, blir det
                        arbeidsledighet i byggfagene og byggvareindustrien. Men da er ikke svaret
                        skattelettelser. Derfor er dagens oppslag i Aftenposten et slag i ansiktet
                        på opposisjonspartiene. Her slås det fast at tre av fire som vil få
                        skattelettelser, vil sette skattelettelsene i banken eller betale ned lån
                        med dem. 19 milliarder kr i skattekutt vil bare gi 2 500 nye jobber. Derfor
                        er svaret snarere offentlige investeringer i skoler, sykehjem, veier og
                        jernbane. Og vi må etablere ordninger som setter kommunene i stand til å ta
                        fatt på etterlengtet vedlikeholds- og rehabiliteringsarbeider. Det er
                        Regjeringen godt i gang med. Igjen må vi bruke offentlig sektor for å
                        bekjempe arbeidsledighet og skape nye arbeids- og tiltaksplasser. 

Like viktig er det å ta vare på og videreutvikle den kunnskapen og
                        kompetansen som finnes i arbeidslivet, og som kan gi grunnlag for nye og
                        trygge arbeidsplasser i framtida. Derfor er det så viktig at vi gjør hva vi
                        kan for å hindre at arbeidsføre mennesker blir gående ledige som passive
                        trygdemottakere over tid. Vi vet hva arbeidsledighet gjør med mennesker, med
                        deres selvfølelse, sosiale status og posisjon. Vi må kort og godt bruke den
                        tida vi går inn i, til å oppgradere kunnskapen og kompetansen i arbeidslivet
                        og oppmuntre innovasjonsevnen i samfunnet. Ordninger som bedriftsintern
                        opplæring og utdanningsvikariater er vel egnet til det. 

I de siste årene har etterspørselen etter arbeidskraft vært så stor at de
                        aller fleste, også de som vanligvis er henvist til plassene bakerst i køen
                        til arbeidslivet, har fått en jobb. Dessuten har vi importert tusener av
                        arbeidstakere fra andre land. Jeg bare understreker at vi også i den tida
                        som kommer, har et ansvar for disse. 

Til slutt må jeg minne Venstres representanter om at Regjeringen i dag har
                        lagt fram en innovasjonsmelding, en stortingsmelding, om nyskaping både i
                        offentlig og privat virksomhet. Der vil Venstre finne mye god lesning! 

 Likestilling og ikke-diskriminering er grunnleggende verdier i vårt samfunn.
                        Norge undertegnet i fjor FN-konvensjonen om rettighetene til mennesker med
                        nedsatt funksjonsevne. Vi tar sikte på å legge fram en proposisjon om
                        ratifisering av FN-konvensjonen i 2009. 

Loven om forbud mot diskriminering på grunn av nedsatt funksjonsevne trer i
                        kraft 1. januar 2009. Loven fyller et tomrom i norsk
                        diskrimineringslovgivning og stiller Norge i front i Norden når det gjelder
                        diskrimineringsvern på dette området. 

Regjeringen vil på nyåret 2009 legge fram en ny handlingsplan for økt
                        tilgjengelighet og universell utforming som skal støtte opp under
                        iverksettingen av loven. Sentrale innsatsområder for denne planen skal være
                        bygg, uteområder og planlegging, transport, IKT og arbeid. Handlingsplanen
                        skal inneholde konkrete tiltak med tidsfrister på prioriterte
                        innsatsområder. Innholdet skal samsvare med sektorvise styringsdokumenter,
                        som f.eks. Nasjonal transportplan. 

Vi står i Norge overfor store investeringer på ulike sektorer. Mitt mål er at
                        hver krone som går til nye investeringer eller vedlikehold, i størst mulig
                        grad skal fremme universell utforming. Den nye handlingsplanen er et verktøy
                        for å nå dette målet. 

Når den nye loven trer i kraft, er vi inne i en ny fase. Vi har fortsatt
                        mange utfordringer, men vi har nå fått et veldig viktig verktøy å jobbe ut
                        fra. 

Jeg merker meg at en samlet komité i hovedsak slutter seg til forslagene fra
                        Regjeringen. Jeg registrerer også at mindretallsmerknadene uttrykker
                        utålmodighet. Jeg deler denne utålmodigheten og mener at Regjeringen gjennom
                        et nytt lovmessig rammeverk og en prioritert tilnærming til ulike sektorer
                        og bygningskategorier vil legge grunnlaget for gode resultater. 

 Det blir replikkordskifte. 

 På Norges Handikapforbunds nettsider kan vi lese at generalsekretæren, Lars
                        Ødegård, mener at det vil ta mange hundre år før alle publikumsbygg er
                        tilgjengelige for alle. Dette sier han med henvisning til manglende
                        oppfølging av diskriminerings- og tilgjengelighetsloven i dette budsjettet. 

Er statsråden stolt av at Regjeringen allerede har glemt den nye loven? 

 Denne regjeringen jobber meget aktivt for å nå målene i den nye loven, og i
                        handlingsplanen vil vi gå inn på de enkelte bygningskategorier. Men det er
                        også viktig å huske på at dette samfunnet bruker masse, masse penger på
                        vedlikehold og nyinvesteringer. Hovedutfordringen er å få disse pengene til
                        å bidra til universell utforming. Så vil vi senere komme tilbake til hvilke
                        bygningskategorier vi prioriterer først. Vi vil komme tilbake til det i den
                        nye handlingsplanen, bl.a. 

 Først vil jeg ønske statsråden lykke til med ratifisering av FN-konvensjonen. 

Mitt spørsmål gjelder anti-diskrimineringsloven, som var et stort framskritt
                        når det gjelder å legge til rette for et samfunn som er tilgjengelig for
                        alle. Men loven går ikke langt nok. Ta f.eks. døve og hørselshemmede. De
                        ønsker teksting av film og tv-sendinger, slik at de kan få informasjon og
                        følge med. Kristelig Folkeparti foreslår derfor sammen med resten av
                        opposisjonen at all film og alle tv-sendinger må tekstes av hensyn til de
                        hørselshemmede. De vil ha slutt på diskrimineringen som fører til at over
                        600 000 mennesker ikke får med seg viktig informasjon på tv. 

Hva vil Regjeringen gjøre? Regjeringspartiene har som et av sine slagord:
                        «Alle skal med.» Det er vel og bra, men 

når

 skal
                        alle med? 

 Informasjons- og kommunikasjonsuttrykk var ikke tilstrekkelig utredet av
                        Syse-utvalget. Derfor utreder vi det videre nå. Når det gjelder teksting av
                        tv-sendinger og film, som representanten er opptatt av, utredes det nå
                        videre av Kultur- og kirkedepartementet med sikte på å stille krav til
                        lovverket. 

 Det er ikke så lenge siden vi i en annen sal hadde en åpen spørretime for
                        barn. 

I disse vanskelige tider er det ingen tvil om at barn i lavinntektsfamilier i
                        mindre grad kan være med på fritidsaktiviteter enn barn i andre familier.
                        Dette er med på å skape en stigmatisering. Nå ser vi, som vi tidligere har
                        vært innom, en rekke konkurser og at mange mister sine jobber. Jeg skal ikke
                        stille noe næringsrelatert spørsmål til ministeren, men er hun enig med meg
                        i at det er viktig å fokusere på dette nå når vi vil se at flere vil ha et
                        utenforskap når det gjelder aktiviteter – flere barn som har det litt
                        vanskelig hjemme? 

 Jeg er veldig glad for det spørsmålet, for et av de temaene som vi skal se
                        nærmere på i barnevernet, er hvordan vi kan bruke en del av barnevernets
                        hjelpetiltak til å bidra til at man blir inkludert i ulike fritidssektorer. 

Én ting er å ha en støttekontakt som en nær, voksen venn, men kanskje kan det
                        være like viktig at den støttekontakten bringer en inn i fritidsaktiviteter.
                        Det kan være en støttekontakt i barnevernet, eller det kan gjelde en
                        støttekontakt for et barn med nedsatt funksjonsevne. Det er jeg opptatt av. 

Jeg er også opptatt av at andre arenaer, som f.eks. kulturskole, skal være
                        mer tilgjengelige for alle. Det er dyrt for mange. 

Jeg er også opptatt av at kommunene kan legge til rette for gode, aktive
                        fritidsmiljøer. Det er bl.a. det vi støtter i dette statsbudsjettet. Gjennom
                        fattigdomssatsing legger vi i dette statsbudsjettet innenfor Barne- og
                        likestillingsdepartementets område til rette for flere fritidsarenaer for
                        alle barn. 

 Replikkordskiftet er omme. 

De talere som heretter får ordet, har en taletid på inntil 3 minutter. 

 Jeg må si som en møtende vararepresentant at det er veldig kaldt her. 

Vi har i Norge lange og gode tradisjoner med trepartssamarbeid innenfor
                        arbeidslivet, og i 2001 inngikk vi IA-avtalen, som alle er kjent med.
                        Kanskje kan vi beskrive visjonen i IA-avtalen på følgende måte: Vi skal ta
                        vare på det beste i velferdsstaten, men være kloke forvaltere av de felles
                        goder. 

Vi skal utvikle arbeidslivet til en inkluderende plass ved å tilpasse
                        arbeidet til menneskene istedenfor menneskene til arbeidet. For å nå denne
                        visjonen må det arbeides på ulike nivåer innenfor reparering, innenfor
                        forebygging og innenfor utvikling. Dette krever endring av rutiner,
                        teknologi, kompetanse og etter hvert kultur. Først når alt dette er en del
                        av vår kultur, kan vi si at vi har fått til en endring. 

De siste års arbeid har ført til en mye større fokusering på avtalens
                        områder. Vi har større søkelys på måltall, personlig oppfølging og
                        tilrettelegging, og erfaringen viser klart at jo tettere og raskere
                        oppfølging vi klarer, jo raskere kommer folk tilbake på jobb. Hele
                        IA-avtalen er jo en avtale, et bytte mellom regjeringen og
                        arbeidsgiversiden. Avtalen skisserer ganske klare prosedyrer for arbeidet,
                        og den inneholder til dels ganske omfattende bindinger for partene. Det er
                        derfor jeg må gjenta hvor overrasket jeg er over forslagene fra Kristelig
                        Folkeparti i budsjettinnstillingen om å avkreve arbeidsgiver og/eller
                        arbeidstaker et medvirkningsansvar på 10 pst. hvis betingelsene for et
                        dialogmøte i sykefraværsperioden ikke overholdes. Jeg gjentar: Dette er
                        enkelt sagt et kutt i dagens sykelønnsordning. Forslaget er etter min mening
                        et klart brudd på forutsetningene som ligger i IA-avtalen. Forslaget sier
                        nemlig at Stortinget skal be Regjeringen utarbeide og fremme forslag, uten
                        forutgående forhandlinger mellom partene. Da vil hele grunnlaget for avtalen
                        falle bort. Det forundrer meg at Kristelig Folkeparti ønsker å sette dette
                        samarbeidet på spill, og jeg registrerte også at jeg ikke fikk svar fra
                        Kristelig Folkepartis representant i en tidligere replikk om dette faktisk
                        var hensikten. 

Min erfaring med dialogmøter viser at det ikke nødvendigvis er arbeidsgiver
                        eller arbeidstaker som uteblir fra møter. Ufordringen er derimot stor når
                        det gjelder andre aktører, som legestanden og representanter fra staten ved
                        Nav. Da blir det etter min mening enda mer meningsløst å avkorte sykelønnen
                        overfor de to partene som faktisk er de som er pådrivere i arbeidet. 

Utfordringene innenfor IA-avtalen er store. Mange parter gjør arbeidet
                        krevende. Men sett fra mitt ståsted vil det være umulig ikke å fortsette
                        arbeidet og møte de utfordringene vi står overfor, på en positiv og offensiv
                        måte. Kanskje skal vi snu på problemstillingen og stille oss selv følgende
                        spørsmål: Hva er det som gjør at folk står i jobb? Hva er det som gjør at vi
                        hver dag står opp og gjør vår innsats? Gjennom slike debatter vil vi få nye
                        muligheter til å tilrettelegge og forebygge i enda større grad enn i dag,
                        istedenfor å holde fokus på forslag som fører debatten i en helt gal
                        retning. 

 Senterpartiet er opptatt av å begrense adgangen til midlertidige ansettelser.
                        Fast ansettelse må opprettholdes som norm i norsk nærings- og arbeidsliv.
                        Dårlige tider kan føre til et tøffere arbeidsliv. Det er nå viktig å få et
                        bolverk mot sosial dumping på plass. Handlingsplan 2 mot sosial dumping ble
                        lagt fram i dette statsbudsjettet. 

I Senterpartiet er vi opptatt av at Norge til enhver tid skal holde seg med
                        det lovverket mot sosial dumping landet finner nødvendig for å sikre et sunt
                        næringsliv. Vi styrker kampen mot sosial dumping bl.a. ved å styrke
                        Arbeidstilsynet. Forunderlig er det derfor at enkelte partier vil kutte i
                        bevilgningene til Arbeidstilsynet, Petroleumstilsynet og STAMI – Statens
                        arbeidsmiljøinstitutt. 

Tilrettelegging er viktig for å gjøre arbeid og utdanning tilgjengelig for
                        personer med nedsatt funksjonsevne. Diskriminerings- og
                        tilgjengelighetsloven innførte plikt til individuell tilrettelegging av
                        arbeidsplass og arbeidsoppgaver for arbeidsgivere og av lærested og
                        undervisning for skole- og utdanningsinstitusjoner. For at vi skal kunne
                        fylle intensjonen i loven, må ordningene for hjelpemidler fungere godt og
                        med så korte ventetider som praktisk mulig. 

Avslutningsvis vil jeg sette fokus på noen mindre, men allikevel viktige
                        tiltak i dette omfattende budsjettet. Blinde og svaksynte har ikke fått
                        stønad til synstekniske hjelpemidler som leselist, tale- eller
                        forstørringsprogram til bruk på PC. Nå er det ordnet. Det er vi veldig glade
                        for, fordi slike hjelpemidler er helt avgjørende for at denne gruppen skal
                        kunne bruke PC i hverdagen. Det er svært mye av privatlivet vårt som etter
                        hvert også organiseres fra PC-en. Det er derfor ikke rimelig at slike
                        hjelpemidler kun knyttes til arbeid og utdanning. 

Jeg synes det er godt at vi får være med på å videreføre et forsøk med
                        opptrening av servicehunder. Det er ingen grunn til å legge skjul på at vi
                        er utålmodige etter å få dette inn i mer faste former. Det er fantastisk å
                        se disse hundene i aksjon. Servicehunder kan hjelpe til med av- og
                        påkledning, klesvask og sengeskift. De kan bære, åpne dører, flytte
                        personer, hente gjenstander, alarmere ved anfall og gi økt selvstendighet.
                        Jeg tror dette på sikt vil vise seg å være samfunnsøkonomisk lønnsomt. Det
                        gir også økt trivsel, selvstendighet og følelse av trygghet, som er viktig
                        for de menneskene det gjelder. 

 Som jeg sa i replikkordvekslingen i stad, var jeg i en debatt med Yngve
                        Hågensen for en tid tilbake i Skien, der han gjorde det klart at utviklingen
                        innenfor arbeidsmarkedet vil eskalere ganske kraftig hvis det ikke blir satt
                        inn tiltak til neste år. Nå behandler vi altså budsjettet for neste år, og
                        tiltakene er ikke her. Det er faktisk slik at regjeringspartiene slår fast
                        at budsjettet tar høyde for de utfordringene som vi får til neste år,
                        samtidig som de snakker om at det skal komme en såkalt pakke. Det betyr i
                        beste fall at de driver med en slags dobbeltkommunikasjon her. På den ene
                        siden sier de at budsjettet tar høyde for alt, på den andre siden sier de at
                        det er nødvendig med en ny pakke for å løse problemene. 

For Fremskrittspartiet er det viktig at vi i budsjettbehandlingen tar høyde
                        for de problemene som skal komme til neste år, med hensyn til utviklingen i
                        finanskrisen. Derfor har Fremskrittspartiet lagt inn betydelige midler for å
                        øke aktiviteten. En av grunnene til at vi senker skatte- og avgiftsnivået,
                        er jo at vi vil få opp forbruket. For når man bruker mer i samfunnet, må man
                        produsere mer, og den produksjonen skjer stort sett i Norge. Det betyr at
                        handelen øker, og at flere folk får stå i arbeid. Det er gjengs oppfatning
                        her i landet og i utlandet at man gjør det for å motvirke finanskrisen. 

Så er det sånn at vedlikeholdet på kommunale bygninger er så dårlig mange
                        steder at det er et enormt behov for å sette i gang med tiltak. Derfor
                        bruker Fremskrittspartiet 3 milliarder kr til økt vedlikehold og nybygg av
                        skoler, svømmehaller etc. for å få folk i bygningsbransjen i arbeid. 

Det samme gjør vi når det gjelder samferdsel. Vi bruker betydelige midler for
                        å øke byggingen av nye veier og for å vedlikeholde gamle veier. Dette er
                        etterslep som alle er klar over at det er behov for, men man gjør altså ikke
                        noen ting med det. 

Så kan man si: Hva har det med finanskrisen og arbeidsplasser å gjøre? Jo,
                        som jeg har sagt tidligere i dag, Maskinentreprenørenes Forbund sier at
                        innen et par måneder vil de ha 30 pst. ledig kapasitet, om et halvt år vil
                        de ha 50 pst. ledig kapasitet og om ett år vil de ha 80 pst. ledig
                        kapasitet. Det betyr at mange av disse personene går fra å være i fullt
                        arbeid med å bygge veier og med vedlikehold, til å heve dagpenger eller gå
                        på arbeidsmarkedstiltak. Da er det mer fornuftig at vi bruker pengene på
                        dette. 

Så er det lagt fram et forslag i salen om at man skal bruke
                        arbeidsmarkedstiltak når behovet er der. Jeg regnet med at det var noe som
                        var obligatorisk, noe man kunne gjøre uansett, så lenge man holdt seg
                        innenfor bevilgningene, men det er et forslag som Fremskrittspartiet ikke
                        har noe problem med å støtte. Vi vil derfor stemme for det forslaget. 

 Det er en ganske godt kjent debatteknikk å betjene seg av følgende strategi i
                        en politisk debatt: Først setter man frem en rekke udokumenterte, feilaktige
                        påstander om en politisk motstander, og så gir man seg i kast med å
                        argumentere mot de påstandene for å gi et inntrykk av at det er det den
                        politiske motstanderen mener. Det har vi sett flere eksempler på i denne
                        debatten. Jeg tror at det er et debattknep som flere av dem som har deltatt
                        i denne debatten, har lært enten på LO-skolen eller på AUFs sommerleir. Det
                        hadde tjent den politiske debatten til ære hvis man kunne lagt seg på et
                        litt annet nivå i den politiske debatten og betjent seg av argumenter som
                        var korrekte, og ikke holdt et saklighetsnivå som egner seg best på et
                        opphetet skolevalgsmøte i en valgkampinnspurt. 

Det er bl.a. påstått at Høyre nærmest er tilhenger av sosial dumping – det er
                        i hvert fall det inntrykket man forsøker å etterlate. Da vil jeg minne om at
                        Høyre gjentatte ganger, i tre budsjett på rad nå, har foreslått en styrking
                        av Arbeidstilsynet utover det Regjeringen har foreslått, og vi har vært med
                        på en rekke av de tiltakene Regjeringen selv har foreslått, som gjelder
                        tiltak mot sosial dumping – la meg bl.a. nevne id-kort i bygg- og
                        anleggsbransjen. Vi er også tilhengere av id-kort i renholdsbransjen. Vi har
                        en rekke ganger foreslått at oppdragsgiver ved kontraktsinngåelse skal kreve
                        dokumentert hos bemanningsforetak eller underentreprenør dokumentasjon for
                        at underentreprenøren har avgitt løfte om å følge kravene til lønns- og
                        arbeidsvilkårene i allmenngjøringsforskriftene. Videre skal det dokumenteres
                        at underentreprenøren er registrert hos og har sendt opplysninger til
                        skattemyndighetene, og at underentreprenøren er registrert i
                        Brønnøysundregistrene. Det skal fremlegges skatteattest og det skal
                        fremlegges firmaattest fra hjemlandet, for å nevne noe. 

Vi er altså tilhengere av en rekke forslag, og har også på flere områder gått
                        lenger enn Regjeringen. Men det at vi ikke er tilhengere av enkeltforslag,
                        benyttes altså på en nokså primitiv måte, som vi har sett eksempler på i
                        denne debatten. Jeg beklager å måtte si det. 

Når det gjelder spørsmålet knyttet til kollektive lønnsavtaler innrømmer jeg
                        gjerne på vegne av Høyre – og understreker – at det er mange store fordeler
                        knyttet til at både bedrifter og ansatte er organisert, og at det på den
                        måten er ryddige forhold i arbeidslivet. Det er veldig bra. Men det er
                        faktisk sånn at det fortsatt er organisasjonsfrihet i dette landet, både for
                        arbeidsgivere og arbeidstakere, og da kan det ikke fremstilles slik at alt
                        som ikke er allmenngjort eller omfattet av kollektive tariffavtaler, er det
                        samme som sosial dumping. Det er det man kan få inntrykk av når man hører en
                        del av argumentene her. 

 Det oser av mistillit mot det private næringsliv. Jeg skal ikke gå inn på det
                        Gullvåg brakte inn i sin store tiltro til en tidligere svensk
                        kommunistleder, men jeg vet ikke om nykollektivisme er svaret for framtiden. 

Jeg er svært takknemlig for at vi har godt lesestoff i småbedriftene, og det
                        kunne jo være et håp om at det stod noe som var positivt der også – det
                        håper jeg jo, men jeg har ikke lest det ennå. Venstre er som sagt glad i
                        disse småbedriftene. Så får vi håpe at den kjærligheten kanskje også kan bre
                        seg til regjeringspartiene etter hvert. 

Jeg kan ikke la være å komme inn på statsråd Andersens harang mot Venstres
                        næringskapittel, som jeg ønsker å knytte noen få kommentarer til. Utover
                        Regjeringens forslag styrker faktisk Venstre næringskapitlet med nesten 4,6
                        milliarder kr, så at det ikke blir uimotsagt at vi selvfølgelig gjør noen
                        prioriteringer, det er en selvfølge i så måte. Venstre støtter næringslivet
                        med 4,6 milliarder kr mer enn det dagens regjering gjør. 

Til slutt vil jeg bare kort si at Venstre kommer til å støtte forslag nr. 41.
                        Selvfølgelig gjør vi det, ut fra at situasjonen er som den er, og hvis vi
                        også skal revidere i februar. Vi hadde jo tiltro til at vi hadde et budsjett
                        å forholde oss til nå, men det kan virke som om vi er nødt til å revidere
                        det mange ganger. 

 Bare noen små kommentarer på slutten av en lang debatt. 

Det var egentlig replikken fra Kari Kjønaas Kjos til barne- og
                        likestillingsministeren som fikk meg til å tegne meg i første omgang. Når
                        det blir framsatt påstander her om at det kommer til å ta mange hundre år
                        før universell utforming er gjennomført i Norge, synes jeg ikke det kunne
                        bli stående uimotsagt, selv om det var i form av sitat fra en annen person.
                        For det kommer jo, som statsråden var inne på, en handlingsplan hvor det vil
                        bli prioritert, hvor vi etter hvert vil få frister. Jeg synes at vi i denne
                        diskusjonen heller ikke skal glemme effekten av ny plan- og bygningslov, med
                        plandelen, som er vedtatt, og hvor det er klare pålegg om å hensynta
                        mennesker med nedsatt funksjonsevne, og ikke minst den delen av ny plan- og
                        bygningslov, byggesaksdelen, som skulle vært behandlet her i salen 20.
                        november, men som opposisjonen sørget for å få utsatt i hvert fall til
                        slutten av februar. Så der er jo noen måneder tapt, men i forbindelse med
                        loven og forskriftsarbeidet til den kommer det også til å bli mer
                        konkretisert. 

Men igjen ser jeg at opposisjonen på en måte ikke helt greier å samle seg i
                        kritikkene her, for her spriker en også igjen i alle retninger.
                        Fremskrittspartiet viser til eksisterende bygg i 2025, Kristelig Folkeparti
                        i 2019, Venstre i 2020 – og har i tillegg lagt på at eksisterende
                        transportmidler skal være universelt utformet i 2025. Så igjen greier en
                        altså på en måte ikke helt å samle seg. 

Så har jeg sett at Robert Eriksson har tegnet seg etterpå. Det er bra, for
                        jeg har en liten utfordring til Fremskrittspartiet fordi budsjettet deres er
                        helt urealistisk. Det blir ikke gjennomført. Det har Høyre og andre
                        potensielle samarbeidspartnere sagt klart og tydelig: Fremskrittspartiet
                        kommer ikke til å få rent flertall i denne salen. 

Vi kan ta utgangspunkt i den artikkelen i Aftenposten i dag hvor SSB varsler
                        mulig 120 000 nye arbeidsledige hvis ingen ting blir gjort, og så tar vi de
                        andre opplysningene som stod i samme artikkel, nemlig om 19 milliarder i
                        skattelette og 2 500 arbeidsplasser – en indirekte vei altså – 7,6 mill. kr
                        for å skape én arbeidsplass via skattelette. Fremskrittspartiets forslag
                        skulle da gi ca. 3 684 arbeidsplasser. 

Hvis en bruker pengene til kjøp av varer og tjenester, får en fire ganger så
                        mange arbeidsplasser ut av dem. Hvis en bruker pengene direkte inn i
                        offentlig sysselsetting, får en 16 ganger så mange arbeidsplasser for de
                        pengene. Så en utfordring til Fremskrittspartiet må være: Hva med å bruke de
                        28 milliardene deres til offentlig sysselsetting, istedenfor til
                        skattelette? Det ville gitt 59 000 arbeidsplasser i henhold til tallene fra
                        SSB. 

En liten visitt til Høyre til slutt: Deres 6,4 milliarder kr i skattelette
                        brukt på en annen måte kunne gitt 13 500 nye arbeidsplasser. 

 Vi takker for alle utfordringer, og vi skal prøve så langt tiden strekker
                        til, å kvittere ut dem også. 

Men det første jeg vil rette oppmerksomheten mot, var det som ble sagt
                        innledningsvis tidligere i dag, både av representanten Karin Andersen og
                        representanten Lise Christoffersen. Jeg merket meg at representanten Lise
                        Christoffersen viste til at den forrige regjeringen nærmest ikke hadde gjort
                        noen ting for å bekjempe fattigdom, og at fattigdommen hadde økt sterkt
                        under den tiden. 

Da synes jeg det er interessant å lese Adresseavisen av 8. mai i år, der det
                        står: 

«Den rødgrønne regjeringen sliter med å avskaffe fattigdom. Ferske tall
                            viser at Norge fikk 10 000 flere fattige det første året med rødgrønn
                            regjering.» 

Så leser man videre i samme artikkel: 

«(…) Statistisk sentralbyrå la fram tall som viser at 196 000 levde i
                            fattige husholdninger etter ett år med rødgrønn regjering, mot 185 000 i
                            det siste året med Bondevik II-regjeringen.» 

Så her synes jeg faktisk at regjeringspartiene bør vise en viss form for
                        ærlighet og redelighet, når man henviser til tall fra denne talerstolen. 

Jeg blir – med respekt å melde for alle politiske partiers egen politikk –
                        litt skuffet over mye av den debatten som er skapt så langt. Jeg blir
                        skuffet over at enkelte representanter prøver å komme med karakteristikker –
                        som også representanten Engeset var inne på – av andre partiers politikk som
                        er tatt fullstendig ut av en virkelighetsbeskrivelse, som ikke har rot i
                        virkeligheten i det hele tatt. Jeg synes regjeringspartiene her i dag har
                        framstått mer som Komiske Ali under Amerikas innovasjonskrig i Irak. Man så
                        den gangen også at amerikanerne var på tur inn, og at bomberegnet haglet ned
                        i Irak. Men det ble påstått at ingen amerikanere var i nærheten av landet.
                        På samme måte prøver disse regjeringspartiene å plante feilaktig
                        virkelighetsbeskrivelse av politikk inn i de andre partiene. 

Så til slutt: Når det gjelder fattigdomsbekjempelse, har Fremskrittspartiet
                        vært med på å gjøre noe med minstesatsene for rehabilitering. Vi har gjort
                        noe med minstesatsene for attføring, og vi har gjort noe med minstesatsene
                        for unge uføre. Ja, Fremskrittspartiet har også til og med i årets
                        statsbudsjett valgt å foreslå økt minstepensjon med opp til 2 G, og det skal
                        ikke gå over flere år, men skal skje på ett år. Det har vi gjort flere år på
                        rad uten å få støtte i denne salen. 

Men den store forskjellen, og motsetningen mellom Fremskrittspartiet og de
                        øvrige partiene, er at Fremskrittspartiet bevilger de konkrete midlene som
                        må til for å få plass disse ytelsene, og for å få ytelsene opp på det nivået
                        man ønsker – i motsetning til flertallet i denne salen, som sender regningen
                        til det norske folk: til uførepensjonister, etterlattepensjonister og
                        alderspensjonister, ved å ta fra dem. 

Eirin Faldet hadde her gjeninntatt
                        presidentplassen. 

 Det var noen påstander fra Steinar Gullvåg som fikk meg til å ta ordet – og
                        nå var Lise Christoffersen litt innom det også, dette med at skattelettene
                        skulle gi så veldig liten effekt. Og så ble det vist til at dette kanskje
                        ville gi bare 2 500 arbeidsplasser. 

Jeg reagerer faktisk på slike karakteristikker om 

bare

 2 500 arbeidsplasser. Det er altså 2 500 mennesker som ville
                        få et bedre liv. Hvis vi antar at disse er en del av en husholdning på fire,
                        treffer det altså 10 000 mennesker i landet vårt. 

Så var det den andre påstanden, at da ville man antakelig bare nedbetale lån.
                        Ja, det er altså fryktelig mange rundt om i landet vårt som ikke greier å
                        betjene lånene sine i dag. Det ville jo være fantastisk hvis de kunne greie
                        å betjene lånene sine istedenfor å måtte selge boligen med tap. 

Ting må henge litt sammen, synes jeg, når man diskuterer. Skattelettene er
                        ikke bare foreslått for enkeltmennesket. Det handler om at bedrifter skal
                        overleve. Når jeg hører Lise Christoffersens regnestykke om hvor mange
                        arbeidsplasser det kunne blitt ved å gjøre det annerledes, har jeg bare lyst
                        til å si at hvis vi ser litt lenger fram enn to, tre år, kan ikke landet
                        overleve hvis absolutt alle skal jobbe i offentlig sektor, og alle private
                        bedrifter blir lagt ned. Det er nemlig de som skaper veldig mye av den
                        velferden som vi bruker av. 

Og igjen: 2 500 arbeidsplasser er veldig viktig for de 2 500 vi snakker om.
                    

 Det kommer til å være utfordringer når det gjelder fattigdom framover, særlig
                        når vi går vanskelige tider i møte. Men det er et faktum at vi nå øker
                        minstepensjonen, og det legges inn friske penger til det. Det er lovt å
                        justere den opp til 2 G. Vi øker bostøtten vesentlig. 40 000–50 000 flere
                        husstander vil få rett til bostøtte. Vi har økt sosialhjelpa, det er færre
                        arbeidsledige i dag enn det har vært på mange år, det er mange som er i
                        jobb. Så jeg tror Fremskrittspartiet må oppdatere tallene sine litt. Men jeg
                        skal ikke underslå at det er mange som har det vanskelig, og at det er mange
                        utfordringer framover. Det er vi nødt til å jobbe seriøst med alle sammen. 

Så har jeg lyst til å si litt til den debatten som går nå, om det vi skal
                        gjøre framover. Jeg ville oppfordre opposisjonen til å bruke anledningen nå
                        til å være litt konstruktiv og komme med forslag som er godt gjennomtenkte,
                        for dette handler ikke om mye og fort, men om det som skal være rett, som
                        gjør at vi får flest arbeidsplasser igjen for pengene. Det er ikke sikkert
                        det er riktig å ta de dyreste forslagene som skaper færrest arbeidsplasser
                        f.eks. Da kan man komme med de forslagene som har dokumentert effekt når det
                        gjelder å få folk i jobb, som ikke har til hensikt å øke forskjellen mellom
                        fattig og rik, og som også bidrar til løsning av klimatrusselen. Da tror jeg
                        vi kan begynne å diskutere dette på en litt mer konstruktiv måte. 

Det er også viktig at de tiltakene vi setter inn nå, ikke bidrar til at renta
                        holder seg høy eller fyker opp igjen, for det vet vi er noe av det aller
                        vanskeligste for folk som nå sliter med høye huslån osv. Flere har vært oppe
                        og snakket om tiltak for vedlikehold, for tilgjengelighet, for
                        energiøkonomisering osv. Det kan også tenkes at det er behov for endringer i
                        noen regelverk. Jeg vil oppfordre partiene til å være konstruktive på dette.
                        Men hvis man kommer med forslag som vil øke forskjellen mellom fattig og
                        rik, eller som kan medføre at renta fyker opp igjen, eller at vi får enda
                        større problemer med klimatrusselen framover, er ikke det forslag som er
                        lett å akseptere. Men jeg antar at alle partier har gode forslag som de nå
                        kan spille inn, slik at vi kan få dem med når vi jobber med de tiltakene vi
                        skal ha framover. For det er ikke slik som opposisjonen sier, at
                        regjeringspartiene og Regjeringen ikke ser at vi er i en alvorlig situasjon.
                        Jo, vi ser det, men jeg tror kanskje opposisjonen også skulle være litt mer
                        forsiktig med å være så skråsikre på at de vet absolutt alt akkurat i dag om
                        hva som er riktig å sette inn av tiltak nå. Men jeg kan forsikre om at
                        Regjeringen jobber med tiltak, og de fleste av oss er genuint opptatt av å
                        få inn gode forslag til tiltak. Men hvis man kommer nå igjen med forslag om
                        skattelette når SSB klart og tydelig sier at skattekutt er dårlig medisin
                        mot arbeidsledighet, og at det er andre tiltak som er bedre, er det litt
                        bortkastet tid. 

 Kenneth Svendsen har hatt ordet to ganger og får ordet til en kort merknad,
                        begrenset til 1 minutt. 

 Jeg må si jeg reagerer lite grann på det innlegget som Karin Andersen hadde.
                        Jeg synes faktisk det er litt frekt det som ble sagt her, at opposisjonen
                        skal komme med gjennomtenkte forslag. Jeg går ut fra at det betyr at de
                        forslagene som opposisjonen har lagt fram, ikke oppfattes som gjennomtenkte.
                        Det tar jeg på det sterkeste avstand fra. De forslagene som er lagt fram har
                        jo ingenting med forskjellsbehandling av fattig og rik å gjøre, og skaper
                        heller ikke større ulikhet. 

Vedlikehold av kommunale bygg vil selvfølgelig føre til at man får flere folk
                        i arbeid, og det er akkurat det samme med bygging av veier. 

Så snakket representanten Karin Andersen om at vi måtte være konstruktive.
                        Jeg tror jeg kan snakke for hele den borgerlige side når jeg sier at vi ved
                        gjentatte anledninger har prøvd å være konstruktive. Vi har lagt fram
                        forslag med sikte på å diskutere oss fram til løsninger, men de har blitt
                        blankt avvist av posisjonen. De har ikke tatt hensyn til dem i det hele
                        tatt, og det synes jeg er beklagelig. 

 Ordet «frekt» er ikke et parlamentarisk uttrykk. 

 Det er jo greit på forhånd å være klar over hva man ikke bør si, for jeg må
                        også si at jeg reagerte på representanten Andersens innlegg, når det faktisk
                        er slik at opposisjonen – jeg kan jo snakke for Kristelig Folkepartis del –
                        i finansinnstillingen foreslår en tiltakspakke på vel 5 milliarder kr som
                        nettopp går på å styrke de sektorene som nå er mest utsatt. Etter
                        behandlingen av finansinnstillingen er det blitt ytterligere klart at de er
                        mest utsatt. Og så sies det nærmest at man ikke er konstruktive, og man
                        foreslår skattelette. I vår pakke var det en skatteletteandel på vel et par
                        hundre millioner kroner som utelukkende gikk på å unngå på de skjerpelsene
                        Regjeringen syntes det var passende å komme med i denne situasjonen. 

Så har altså Regjeringen frimodighet til dagen før finansdebatten å fortelle
                        Stortinget at jo, den kommer med en tiltakspakke i januar/februar – etter at
                        man på høringer og etter Sentralbanksjefens varsel om at det blir nullvekst
                        i norsk økonomi neste år, blankt har avvist å gå i noen som helst dialog med
                        opposisjonen. Og så skal man komme her og belære opposisjonen om hva som er
                        anstendig politisk oppførsel. Det synes jeg ikke er passende. 

 Karin Andersen har hatt ordet to ganger og får ordet til en kort merknad,
                        begrenset til 1 minutt. 

 Det var en veldig overraskende reaksjon på et innlegg der jeg mente å
                        invitere til nettopp å høre på det som opposisjonen legger på bordet, men
                        det må være ut fra den situasjonen vi er i i dag. Når jeg snakker om
                        konstruktivitet, gjelder det mer den debatten vi har, der opposisjonen
                        smører med Blå Swix enten det er ti minusgrader eller ti plussgrader. Vi har
                        sagt at de store skatteletteforslagene som de borgerlige har kommet med,
                        ikke er aktuelle. Men vi skal se på alle forslag som kommer nå. Så skal vi
                        legge fram en pakke for å gjøre det vi kan, i en situasjon der det er den
                        internasjonale finanskrisen og situasjonen på verdensmarkedet som gjør det
                        vanskelig i norsk økonomi. Det betyr at vi dessverre ikke har kontroll
                        overalt. Da er det viktig at vi bruker pengene riktig, og at pengene kommer
                        dem til gode som trenger det mest. 

 Jeg er av og til usikker på om man hører etter på hva som blir sagt. Nå
                        snakket Karin Andersen igjen om at vi smører med Blå Swix – det betyr vel
                        skatteletter det da. Jeg prøver å si at fra Kristelig Folkepartis side har
                        vi fremmet forslag om en pakke på 5 milliarder kr, hvorav skattelette rettet
                        mot næringslivet utgjør 200 mill. kr. Hvis representanten har lest vår
                        tiltakspakke, vet hun at det er kommunene som i veldig stor grad kommer til
                        å nyte godt av den pakken vi har foreslått. – Men det er greit, vi kan
                        gjerne vende det andre kinnet til og si at vi er positivt innstilt til den
                        dialogen som Regjeringen har invitert til, én dag før vi vedtok budsjettet
                        for neste år. Så får jeg håpe at det også er litt resonans når det gjelder
                        forslagene som opposisjonen kommer med, uten at man går på autopilot, som
                        jeg føler at representanten Andersen gjør, når det gjelder å karakterisere
                        opposisjonens forslag. 

 Flere har ikke bedt om ordet til sak nr. 1. 

(Votering, se nedenfor) 





                    

 Under debatten er det satt fram 41 forslag. Det er 

forslagene nr. 1 og 38, fra Åse Gunhild Woie Duesund på vegne av
                                    Kristelig Folkeparti 

forslagene nr. 2–12, fra Kenneth Svendsen på vegne av
                                    Fremskrittspartiet, Høyre, Kristelig Folkeparti og Venstre 

forslagene nr. 13–16, fra Kenneth Svendsen på vegne av
                                    Fremskrittspartiet og Høyre 

forslagene nr. 17–20, fra Kenneth Svendsen på vegne av
                                    Fremskrittspartiet, Kristelig Folkeparti og Venstre 

forslagene nr. 21–23, fra Kenneth Svendsen på vegne av
                                    Fremskrittspartiet og Kristelig Folkeparti 

forslagene nr. 24–33, fra Kenneth Svendsen på vegne av
                                    Fremskrittspartiet 

forslag nr. 34, fra Martin Engeset på vegne av Høyre og Venstre
                                

forslagene nr. 35 og 36, fra Martin Engeset på vegne av Høyre
                                

forslag nr. 37, fra Åse Gunhild Woie Duesund på vegne av
                                    Kristelig Folkeparti og Venstre 

forslagene nr. 39 og 40, fra André N. Skjelstad på vegne av
                                    Venstre 

forslag nr. 41, fra Karin Andersen på vegne av Arbeiderpartiet,
                                    Sosialistisk Venstreparti og Senterpartiet 

Forslagene nr. 1–40 er inntatt i innstillingen på sidene 65–75, mens
                            forslag nr. 41 er omdelt på representantenes plasser i salen. 

Det voteres over forslagene nr. 39 og 40, fra Venstre. 

Forslag nr. 39 lyder: 

«Stortinget ber Regjeringen legge til rette for at eksisterende bygg,
                                anlegg og uteområder skal være universelt utformet fra 1. januar
                                2020. Eksisterende transportmidler skal være universelt utformet
                                innen 1. januar 2025.» 

Forslag nr. 40 lyder: 

«Stortinget ber Regjeringen sørge for at prinsippet om
                                aktiviseringsplikt speilvendes og at offentlige og private
                                virksomheter må søke om unntak fra denne hvis kravet skal fravikes.»
                            

Votering:

Forslagene fra Venstre ble med 92 mot 6 stemmer ikke
                            bifalt.

(Voteringsutskrift kl. 13.21.13)

 Det voters over forslagene nr. 1 og 38, fra Kristelig Folkeparti. 

Forslag nr. 1 lyder: 

«I 

På statsbudsjettet for 2009 bevilges under: 

Utgifter

600

Arbeids- og
                                            inkluderingsdepartementet

1

Driftsutgifter

219 113 000

45

Større utstyrsanskaffelser
                                            og vedlikehold, kan overføres

3 123 000

601

Utredningsvirksomhet,
                                            forskning m.m.

21

Spesielle
                                            driftsutgifter

79 422 000

50

Norges forskningsråd

105 479 000

70

Tilskudd

30 330 000

72

Tilskudd til Senter for
                                            seniorpolitikk m.m.

10 649 000

604

NAV-reform og
                                            pensjonsreform

21

Spesielle driftsutgifter,
                                                

kan overføres, kan nyttes under
                                                post 45

889 257 000

45

Større utstyrsanskaffelser
                                            og vedlikehold, 

kan overføres, kan
                                                nyttes under post 21

1 067 336 000

605

Arbeids- og
                                            velferdsetaten

1

Driftsutgifter

8 193 674 000

21

Spesielle
                                            driftsutgifter

32 562 000

45

Større utstyrsanskaffelser
                                            og vedlikehold, 

kan
                                            overføres

219 797 000

70

Tilskudd til helse- og
                                            rehabiliteringstjenester for sykmeldte, 

kan overføres

216 550 000

606

Trygderetten

1

Driftsutgifter

60 228 000

621

Tilskudd til sosiale
                                            tjenester og sosial inkludering

21

Spesielle
                                            driftsutgifter

32 936 000

62

Kvalifiseringsprogrammet,
                                                

kan overføres

556 700 000

63

Sosiale tjenester og tiltak
                                            for vanskeligstilte, 

kan
                                                overføres

170 485 000

70

Frivillig arbeid, 

kan overføres

53 140 000

74

Tilskudd til pensjonistenes
                                            organisasjoner mv.

9 292 000

634

Arbeidsmarkedstiltak

21

Forsøk, utviklingstiltak
                                            mv., 

kan overføres

66 750 000

76

Tiltak for arbeidssøkere,
                                            kan 

overføres

6 162 220 000

635

Ventelønn

1

Driftsutgifter,
                                            overslagsbevilgning

230 000 000

640

Arbeidstilsynet

1

Driftsutgifter

409 200 000

45

Større utstyrsanskaffelser
                                            og vedlikehold, 

kan
                                            overføres

4 000 000

642

Petroleumstilsynet

1

Driftsutgifter

168 300 000

21

Spesielle
                                            driftsutgifter

20 500 000

45

Større utstyrsanskaffelser
                                            og vedlikehold, 

kan
                                            overføres

1 600 000

643

Statens
                                            arbeidsmiljøinstitutt

50

Statstilskudd

91 500 000

646

Pionerdykkere i
                                            Nordsjøen

1

Driftsutgifter, 

kan overføres

200 000

70

Tilskudd til pionerdykkere,
                                                

overslagsbevilgning

10 000 000

72

Tilskudd, 

kan overføres

2 800 000

648

Arbeidsretten,
                                            Riksmeklingsmannen m.m.

1

Driftsutgifter

14 200 000

21

Spesielle driftsutgifter,
                                            kan overføres, 

kan nyttes under post
                                                1

1 700 000

70

Tilskudd til faglig
                                            utvikling

3 900 000

660

Krigspensjon

70

Tilskudd, militære, 

overslagsbevilgning

190 000 000

71

Tilskudd, sivile, 

overslagsbevilgning

485 600 000

664

Pensjonstrygden for
                                            sjømenn

70

Tilskudd

638 000 000

666

Avtalefestet pensjon
                                            (AFP)

70

Tilskudd

1 230 000 000

667

Supplerende stønad til
                                            personer over 67 år

70

Tilskudd, 

overslagsbevilgning

300 000 000

847

Tiltak for personer med
                                            nedsatt funksjonsevne

21

Spesielle driftsutgifter,
                                                

kan nyttes under post
                                            71

27 249 000

50

Forskning

6 920 000

70

Tilskudd til
                                            funksjonshemmedes organisasjoner

150 753 000

71

Tiltak for økt
                                            tilgjengelighet og universell utforming, 

kan nyttes under post 21

18 570 000

2540

Stønad under arbeidsledighet
                                            til fiskere og fangstmenn

70

Tilskudd, 

overslagsbevilgning

30 000 000

2541

Dagpenger

70

Dagpenger, 

overslagsbevilgning

5 103 000 000

2542

Statsgaranti for lønnskrav
                                            ved konkurs mv.

70

Statsgaranti for lønnskrav
                                            ved konkurs mv., 

overslagsbevilgning

285 000 000

2620

Stønad til enslig mor eller
                                            far

70

Overgangsstønad, 

overslagsbevilgning

2 310 000 000

72

Stønad til barnetilsyn, 

overslagsbevilgning

460 000 000

73

Utdanningsstønad

57 000 000

75

Tilskudd til flytting for å
                                            komme i arbeid

300 000

76

Forskuttering av
                                            underholdsbidrag

970 000 000

2650

Sykepenger

70

Sykepenger for arbeidstakere
                                            mv., 

overslagsbevilgning

28 505 000 000

71

Sykepenger for selvstendige,
                                                

overslagsbevilgning

1 653 400 000

72

Omsorgs- og pleiepenger ved
                                            barns sykdom m.m., 

overslagsbevilgning

457 700 000

73

Tilretteleggingstilskudd,
                                                

kan overføres

264 928 000

75

Feriepenger av sykepenger,
                                                

overslagsbevilgning

1 630 000 000

2652

Medisinsk rehabilitering
                                            mv.

70

Rehabiliteringspenger, 

overslagsbevilgning

8 770 000 000

71

Legeerklæringer

270 000 000

2653

Ytelser til yrkesrettet
                                            attføring

70

Attføringspenger, 

overslagsbevilgning

10 072 000 000

71

Attføringsstønad, 

overslagsbevilgning

493 000 000

2655

Uførhet

70

Grunnpensjon, 

overslagsbevilgning

18 775 000 000

71

Tilleggspensjon, 

overslagsbevilgning

29 160 000 000

72

Særtillegg, 

overslagsbevilgning

2 042 000 000

73

Foreløpig uførepensjon, 

overslagsbevilgning

160 000 000

74

Tidsbegrenset uførestønad,
                                                

overslagsbevilgning

8 960 000 000

75

Menerstatning ved
                                            yrkesskade, 

overslagsbevilgning

100 000 000

76

Yrkesskadetrygd gml.
                                            lovgivning, overslagsbevilgning

70 000 000

2661

Grunn- og hjelpestønad,
                                            hjelpemidler mv.

70

Grunnstønad, 

overslagsbevilgning

1 640 000 000

71

Hjelpestønad, 

overslagsbevilgning

1 720 000 000

73

Hjelpemidler mv. under
                                            arbeid og utdanning

115 660 000

74

Tilskudd til biler

930 000 000

75

Bedring av funksjonsevnen,
                                            hjelpemidler

2 978 400 000

76

Bedring av funksjonsevnen,
                                            hjelpemidler som tjenester

120 540 000

77

Ortopediske
                                            hjelpemidler

830 000 000

78

Høreapparater

500 000 000

2670

Alderdom

70

Grunnpensjon, 

overslagsbevilgning

40 730 200 000

71

Tilleggspensjon, 

overslagsbevilgning

63 424 000 000

72

Ventetillegg, 

overslagsbevilgning

44 000 000

73

Særtillegg, 

overslagsbevilgning

5 654 000 000

2680

Etterlatte

70

Grunnpensjon, 

overslagsbevilgning

1 271 000 000

71

Tilleggspensjon, 

overslagsbevilgning

1 085 000 000

72

Særtillegg, 

overslagsbevilgning

100 000 000

74

Utdanningsstønad

1 350 000

75

Stønad til barnetilsyn, 

overslagsbevilgning

10 000 000

2686

Gravferdsstønad

70

Gravferdsstønad, 

overslagsbevilgning

130 000 000

2690

Diverse utgifter

70

Sykestønadsutgifter i
                                            utlandet

155 000 000

77

Pasienter fra
                                            gjensidighetsland mv.

105 000 000

Totale utgifter

264 326 513 000

Inntekter

3605

Arbeids- og
                                            velferdsetaten

1

Administrasjonsvederlag

30 000 000

6

Gebyrinntekter for
                                            fastsettelse av bidrag

22 000 000

7

Administrasjonsvederlag fra
                                            regionale helseforetak

100 000 000

3634

Arbeidsmarkedstiltak

85

Innfordring av
                                            feilutbetalinger, arbeidsmarkedstiltak

1 000 000

3635

Ventelønn

1

Refusjon statlig virksomhet
                                            mv.

50 000 000

85

Innfordring av
                                            feilutbetaling av ventelønn

3 200 000

3640

Arbeidstilsynet

1

Diverse inntekter

1 000 000

4

Kjemikaliekontroll,
                                            gebyrer

5 200 000

5

Tvangsmulkt

1 900 000

7

Byggesaksbehandling,
                                            gebyrer

16 900 000

3642

Petroleumstilsynet

2

Oppdrags- og
                                            samarbeidsvirksomhet

700 000

3

Refusjon av
                                            tilsynsutgifter

76 700 000

6

Refusjoner/ymse
                                            inntekter

2 600 000

5701

Diverse inntekter

2

Diverse inntekter

175 000 000

3

Hjelpemiddelsentraler
                                            m.m.

38 000 000

71

Refusjon ved
                                            yrkesskade

1 035 000 000

73

Refusjon fra
                                            bidragspliktige

495 000 000

74

Refusjon medisinsk
                                            behandling

2 800 000

80

Renter

10 000 000

85

Innfordret misbruk av
                                            dagpenger

55 000 000

86

Innfordret misbruk av
                                            attføringspenger

11 100 000

5704

Statsgaranti for lønnskrav
                                            ved konkurs mv.

2

Dividende

100 000 000

5705

Refusjon av
                                            dagpenger

1

Refusjon dagpenger,
                                            statsgaranti ved konkurs

15 000 000

3

Refusjon av dagpenger fra
                                            EØS-land

3 400 000

Totale inntekter

2 251 500 000

II 

Merinntektsfullmakter

Stortinget samtykker i at Arbeids- og inkluderingsdepartementet i 2009 kan: 

overskride bevilgningen
                                        under

mot tilsvarende merinntekter
                                        under

kap. 600 post 1

kap. 3600 post 2

kap. 601 post 21

kap. 3601 post 2

kap. 605 post 1

kap. 3605 post 1, 4, 5 og
                                        6

kap. 605 post 21

kap. 3605 post 2

kap. 621 post 21

kap. 3621 post 2

kap. 640 post 1

kap. 3640 post 1, 6 og 7

kap. 642 post 1

kap. 3642 post 6 og 7

kap. 642 post 21

kap. 3642 post 2

III 

Omdisponeringsfullmakter

Stortinget samtykker i at Arbeids- og inkluderingsdepartementet i 2009 kan: 

1. omdisponere inntil 40 mill. kroner fra kap. 634
                                Arbeidsmarkedstiltak, post 76 Tiltak for arbeidssøkere, til kap. 605
                                Arbeids- og velferdsetaten, post 1 Driftsutgifter. 

2. omdisponere mellom bevilgningene under kap. 601
                                Utredningsvirksomhet, forskning m.m., post 73 Tilskudd til helse- og
                                rehabiliteringstjenester for sykmeldte, kap. 605 Arbeids- og
                                velferdsetaten, post 70 Tilskudd til helse- og
                                rehabiliteringstjenester for sykmeldte, og kap. 732 Regionale
                                helseforetak, post 79 Tilskudd til helse- og
                                rehabiliteringstjenester for sykmeldte. 

3. omdisponere mellom bevilgningene under kap. 604 NAV-reform og
                                pensjonsreform, post 21 Spesielle driftsutgifter, og kap. 605
                                Arbeids- og velferdsetaten, post 1 Driftsutgifter. 

4. omdisponere mellom bevilgningene under kap. 604 NAV-reform og
                                pensjonsreform, post 45 Større nyanskaffelser og vedlikehold, og
                                kap. 605 Arbeids- og velferdsetaten, post 45 Større
                                utstyrsanskaffelser og vedlikehold. 

IV 

Tilsagnsfullmakt

Stortinget samtykker i at Arbeids- og inkluderingsdepartementet i 2009 kan gi
                        tilsagn om tilskudd utover gitte bevilgninger, men slik at samlet ramme for
                        nye tilsagn og gammelt ansvar ikke overstiger følgende beløp: 

Kap.

Post

Betegnelse

Samlet ramme

634

Arbeidsmarkedstiltak

76

Tiltak for arbeidssøkere

2 606,15 mill. kroner

V 

Fullmakt til å ettergi rente- og avdragsfrie lån

Stortinget samtykker i at Arbeids- og inkluderingsdepartementet i 2009 kan
                        ettergi rente- og avdragsfrie lån tidligere gitt til arbeidsmarkedstiltak
                        for yrkeshemmede der dette ble vurdert som nødvendig for å sikre den videre
                        driften. 

VI 

Fullmakt til leie av lokaler

Stortinget samtykker i at Arbeids- og inkluderingsdepartementet i 2009 kan
                        inngå avtale om leie av lokaler til Petroleumstilsynet med leieutgifter
                        inntil 10 mill. kroner utover hva som kan dekkes under kap. 642
                        Petroleumstilsynet, post 1 Driftsutgifter. 

VII 

Fullmakt til nettobudsjettering

Stortinget samtykker i at Arbeids- og inkluderingsdepartementet i 2009 kan
                        nettoføre som utgiftsreduksjon under kap. 604 NAV-reform og pensjonsreform,
                        postene 21 og 45, og kap. 605 Arbeids- og velferdsetaten, postene 1, 21 og
                        45, refusjoner av kommunenes andel av utgifter til opprettelse og drift av
                        NAV-kontorer. 

VIII 

Folketrygdytelser

Stortinget samtykker i at med virkning fra 1. januar 2009 skal følgende
                        ytelser etter folketrygdloven utgjøre*): 

kroner

1a.

Grunnstønad for ekstrautgifter
                                        ved uførhet etter lovens § 6-3 (laveste sats)

7 188

1b.

Ved ekstrautgifter utover
                                        laveste sats, kan grunnstønaden forhøyes til

10 980

1c.

eller til

14 424

1d.

eller til

21 240

1e.

eller til

28 800

1f.

eller til

35 988

2a-1.

Hjelpestønad til uføre som må ha
                                        hjelp i huset

1) 2)

11 988

2a-2.

Hjelpestønad etter lovens § 6-4
                                        til uføre som må ha tilsyn og pleie

3)

12 900

2b.

Forhøyet hjelpestønad etter
                                        lovens § 6-5 til uføre under 18 år som må ha særskilt tilsyn
                                        og pleie

3)

 25 800

2c.

eller til

51 600

2d.

eller til

77 400

3.

Behovsprøvet gravferdsstønad
                                        opptil

18 744

4.

Stønad til barnetilsyn etter
                                        lovens §§ 15-11 og 17-9

4)

for første barn

38 652

for to barn

50 436

for tre og flere barn

57 156

* Satsene under 1, 2 og 4 er årsbeløp for ytelsene. 

1)

 Stønad til hjelp i huset gjelder tilfeller før 1. januar 1992. 

2

) Fra 1. januar 1997 skilles det mellom stønad til hjelp i huset
                        og stønad til særskilt tilsyn og pleie. 

3

) Gjelder også ved uførhet som skyldes yrkesskade, jf. lovens §
                        12-18. 

4)

 Fra 1. januar 2004 dekkes 64 pst. av dokumenterte utgifter til
                        barnetilsyn. Beløpene i tabellen er maksimale refusjonssatser. 

Stønaden er inntektsprøvet. 

IX 

Stortinget ber Regjeringen fremsette forslag om forenklinger i
                        lønnsgarantiordningen i tråd med forslag om i St.prp. nr. 1 (2005–2006).
                    

X 

Stortinget ber Regjeringen utarbeide og fremme et forslag hvor rett til 100
                        pst. dekning av lønn fra folketrygden i perioden 12. uke–6. måned gjøres
                        betinget av at dialogmøte etter 12. uke er avholdt, og rapport fra dette
                        innsendt Arbeids- og velferdsetaten. Dersom betingelsen ikke er oppfylt,
                        avkreves arbeidsgiver et medvirkningsansvar på 10 pst. i denne perioden,
                        frem til dialogmøtet er avholdt. I tilfeller hvor dialogmøte er åpenbart
                        unødvendig skal en se bort fra dette kravet. 

XI 

Stortinget ber Regjeringen utarbeide og fremme et forslag hvor rett til 100
                        pst. dekning av lønn fra folketrygden i perioden 6.–12. måned gjøres
                        betinget av at arbeidstaker har deltatt på dialogmøte etter 6. måned, eller
                        at arbeidstaker har gjort Arbeids- og velferdsetaten oppmerksom på at
                        innkalling til møtet ikke er mottatt innen en nærmere angitt frist. Dersom
                        betingelsen ikke er oppfylt, avkreves arbeidstaker et medvirkningsansvar på
                        10 pst. i denne perioden, frem til dialogmøtet er avholdt med arbeidstakers
                        tilstedeværelse. I tilfeller hvor dialogmøte er åpenbart unødvendig skal en
                        se bort fra dette kravet. 

XII 

Stortinget ber Regjeringen fremme lovforslag om at selvstendig
                        næringsdrivende, uavhengig av om tilleggsforsikring er tegnet, fra 1. januar
                        2009 skal ha rett til: 

1. 100 pst. dekning av sykepenger under svangerskap (inntil 6 G) 

2. 100 pst. dekning av omsorgspenger fra 1. dag (inntil 6 G) 

3. 100 pst. dekning av pleiepenger og opplæringspenger (inntil 6 G)
                            

XIII 

Stortinget ber Regjeringen fremme forslag om en økning av satsen for støtte
                        til opplæringskurs for synshemmede, slik at denne samsvarer med reelle
                        kostnader. 

XIV 

Stortinget ber Regjeringen fremme lovforslag som tar bort avkorting av
                        pensjon mot arbeidsinntekt også for 69-70 åringer, med virkning fra 1. juni
                        2009.» 

Forslag nr. 38 lyder: 

«Stortinget ber Regjeringen om å sikre at det innføres én allmenn
                                tidsfrist for universell utforming av eksisterende bygninger lagt
                                til 1. januar 2019.» 

Votering:

Forslagene fra Kristelig Folkeparti ble med 91 mot 7 stemmer ikke
                            bifalt.

(Voteringsutskrift kl. 13.21.30)

 Det voteres over forslag nr. 37, fra Kristelig Folkeparti og Venstre.
                                Forslaget lyder: 

«Stortinget ber Regjeringen sørge for at Norge snarest ratifiserer
                                FN-konvensjonen om rettighetene til mennesker med nedsatt
                                funksjonsevne, og tilleggsprotokoll nr. 12 til Den europeiske
                                menneskerettskonvensjonen (EMK) som omhandler diskriminering.» 

Votering:

Forslaget fra Kristelig Folkeparti og Venstre ble med 85 mot 13
                            stemmer ikke bifalt.

(Voteringsutskrift kl. 13.21.51)

 Det voteres over forslagene nr. 35 og 36, fra Høyre. 

Forslag nr. 35 lyder: 

«Stortinget ber Regjeringen legge opp til at målrettede tiltak i
                                Arbeids- og velferdsetaten baserer seg på en sanntidsanalyse av all
                                tilgjengelig informasjon. I den grad det er behov for å utrede måten
                                å gjøre dette på, bes Regjeringen igangsette utredning av området,
                                blant annet også for å trekke veksler på andre lands erfaringer.»
                            

Forslag nr. 36 lyder: 

«Stortinget ber Regjeringen om bekreftelse på at det i forbindelse
                                med hovedoppgjøret i 2018 er utelukket at staten skal bidra til noen
                                ny forhandling om AFP-ordningen.» 

Votering:

Forslagene fra Høyre ble med 85 mot 13 stemmer ikke
                            bifalt.

(Voteringsutskrift kl. 13.22.11)

 Det voteres over forslag nr. 34, fra Høyre og Venstre. Forslaget lyder: 

«Stortinget ber Regjeringen om å opprettholde sine forpliktelser om å
                                gjøre PRO-senteret til et nasjonalt kompetansesenter for
                                prostituerte.» 

Votering:

Forslaget fra Høyre og Venstre ble med 79 mot 19 stemmer ikke
                            bifalt.

(Voteringsutskrift kl. 13.22.30)

 Det voteres over forslagene nr. 24–33, fra Fremskrittspartiet. 

Forslag nr. 24 lyder: 

«Stortinget ber Regjeringen legge frem forslag om å gjøre den
                                kommunale sosialhjelpen til et statlig ansvar under NAV.» 

Forslag nr. 25 lyder: 

«Stortinget ber Regjeringen snarest mulig gjennomgå lover og
                                forskrifter som Arbeidstilsynet handhever med sikte på å fjerne
                                unødvendige lover, samt å forenkle eksisterende lovverk og
                                forskrifter.» 

Forslag nr. 26 lyder: 

«Stortinget ber Regjeringen fremme de nødvendige lovforslag slik at
                                fristen for å tilrettelegge eksisterende bygg, anlegg og uteareal
                                m.m. til universell utforming, settes til 2025.» 

Forslag nr. 27 lyder: 

«Stortinget ber Regjeringen legge frem en handlingsplan for
                                universell utforming der det fremkommer klare tidsfrister kombinert
                                med treffsikre stimuleringstilskudd.» 

Forslag nr. 28 lyder: 

«Stortinget ber Regjeringen legge frem forslag til opprettelse av et
                                fond for å fremme fortgang i universell utforming av bygg og anlegg,
                                med forslag til innretning og retningslinjer.» 

Forslag nr. 29 lyder: 

«Stortinget ber Regjeringen intensivere arbeidet med tanke på å få
                                flere uførepensjonister ut i arbeid og i egnet form rapportere til
                                Stortinget.» 

Forslag nr. 30 lyder: 

«Stortinget ber Regjeringen fremme de nødvendige lovforslag som
                                sikrer at arbeidsplasser for personer med nedsatt funksjonsevne
                                tilrettelegges basert på støtteordninger finansiert av NAV.» 

Forslag nr. 31 lyder: 

«Stortinget ber Regjeringen legge frem en sak i forbindelse med
                                Revidert nasjonalbudsjett for 2009 med forslag til endringer og
                                forbedringer i ordningen med trygdebiler fra 2010.» 

Forslag nr. 32 lyder: 

«Stortinget ber Regjeringen legge frem en plan for en nedtrapping av
                                avkortingen av grunnpensjonen til gifte/samboende pensjonister i
                                forbindelse med Revidert nasjonalbudsjett for 2009.» 

Forslag nr. 33 lyder: 

«Stortinget ber Regjeringen i forbindelse med Revidert
                                nasjonalbudsjett for 2009 legge frem en egen sak om
                                gravferdsstønaden, der effekten av dagens ordning gjennomgås. Det
                                bes videre om at man i saken får belyst de faktiske kostnader for en
                                verdig minimumsbegravelse, samt om det eksisterer store
                                kostnadsforskjeller i forhold til hvor man måtte være bosatt.» 

Votering:

Forslagene fra Fremskrittspartiet ble med 78 mot 20 stemmer ikke
                            bifalt.

(Voteringsutskrift kl. 13.22.48)

 Det voteres over forslagene nr. 21–23, fra Fremskrittspartiet og
                            Kristelig Folkeparti. 

Forslag nr. 21 lyder: 

«Stortinget ber Regjeringen om å sikre at glassflater på bygninger
                                blir merket av hensyn til synshemmede innen 1. januar 2011.» 

Forslag nr. 22 lyder: 

«Stortinget ber Regjeringen om å sikre at tidsfristen for universell
                                utforming av informasjons- og kommunikasjonsteknologi (IKT) settes
                                til 1. januar 2019.» 

Forslag nr. 23 lyder: 

«Stortinget ber Regjeringen legge frem en sak med sikte på å oppheve
                                taket for lese- og skrivehjelp for blinde og svaksynte.» 

Votering:

Forslagene fra Fremskrittspartiet og Kristelig Folkeparti ble med
                            70 mot 28 stemmer ikke bifalt.

(Voteringsutskrift kl. 13.23.11)

 Det voteres over forslagene nr. 17–20, fra Fremskrittspartiet, Kristelig
                            Folkeparti og Venstre. 

Forslag nr. 17 lyder: 

«Stortinget ber Regjeringen utrede en billighetserstatningsordning
                                for huleboerne og de tvangsdeporterte i Finnmark og Nord-Troms, og
                                ber Regjeringen komme tilbake til Stortinget på egnet måte.» 

Forslag nr. 18 lyder: 

«Stortinget ber Regjeringen om å sikre at fristen for universell
                                utforming av nye bygninger fra 1. juli 2009 blir å anse som en
                                eksakt frist.» 

Forslag nr. 19 lyder: 

«Stortinget ber Regjeringen sørge for at muligheten til å påberope
                                seg uforholdsmessig byrde utgår etter at tidsfrister for de enkelte
                                kategorier av bygg, anlegg, uteområder, transport og IKT er satt og
                                nådd. Tiltak i offentlig regi har i utgangspunktet ikke adgang til å
                                påberope seg uforholdsmessig byrde.» 

Forslag nr. 20 lyder: 

«Stortinget ber Regjeringen utrede alternative finansieringsordninger
                                og nivå for finansiell støtte til universell utforming av
                                eksisterende bygg/anlegg og uteområder rettet mot allmennheten. Det
                                forutsettes at støtteordningen ikke skal fullfinansiere tiltak og at
                                det ikke skal iverksettes utbetalinger før de aktuelle virksomhetene
                                bruker egne midler på tiltakene. Det forutsettes at støtteordningene
                                ikke skal dekke kostnader til ordinært vedlikehold eller oppussing.»
                            

Votering:

Forslagene fra Fremskrittspartiet, Kristelig Folkeparti og Venstre
                            ble med 63 mot 35 stemmer ikke bifalt.

(Voteringsutskrift kl. 13.23.32)

 Det voteres over forslagene nr. 13, 15 og 16, fra Fremskrittspartiet og
                            Høyre. 

Forslag nr. 13 lyder: 

«Stortinget ber Regjeringen ta initiativ til et forskningsprogram som
                                studerer effekten av ulike attføringstiltak, for å gi svar på hvilke
                                tiltak som bidrar til at ulike grupper arbeidssøkere føres tilbake
                                til arbeid, og hvorvidt de samme grupper arbeidssøkere beholder
                                arbeidet i et gitt antall år etter at tiltak er avsluttet.» 

Forslag nr. 15 lyder: 

«Stortinget ber Regjeringen om en systematisk gjennomgang av
                                sanksjonsbruken i forhold til dagpenger ved arbeidsledighet, med den
                                hensikt at mobilitetskriteriet skal ligge til grunn for
                                sanksjonsbruken i NAV.» 

Forslag nr. 16 lyder: 

«Stortinget ber Regjeringen intensivere IA-arbeidet, gjennom økt
                                innsats overfor sykmeldte, bedrifter og NAV, gjennom følgende: 

Aktivt tiltak i samarbeid mellom bedrift og NAV etter tre
                                        måneders fravær. 

Arbeidsevneavklaring innen seks måneders fravær, for å finne
                                        svar på om den sykmeldte kan komme tilbake til tidligere
                                        arbeidsplass. 

Større bruk av attføringsmidler i sykefraværsperioden. 

Gradert sykmelding som regel. 

Større ansvarliggjøring av den som sykmelder, og sterkere
                                        sanksjoner overfor den som bryter sykmeldingsvilkårene.»
                                    

Votering:

Forslagene fra Fremskrittspartiet og Høyre ble med 64 mot 34
                            stemmer ikke bifalt.

(Voteringsutskrift kl. 13.23.56)

 Det voteres over forslag nr. 14, fra Fremskrittspartiet og Høyre.
                            Forslaget lyder: 

«Stortinget ber Regjeringen i forbindelse med Revidert
                                nasjonalbudsjett for 2009 fremme forslag slik at ordningen med
                                ventelønn avskaffes for nye tilfeller fra 2010.» 

Kristelig Folkeparti og Venstre har varslet at de ønsker å støtte
                            forslaget. 

Votering:

Forslaget fra Fremskrittspartiet og Høyre ble med 51 mot 47 stemmer
                            ikke bifalt.

(Voteringsutskrift kl. 13.24.25)

 Det voteres over forslagene nr. 2–12, fra Fremskrittspartiet, Høyre,
                            Kristelig Folkeparti og Venstre. 

Forslag nr. 2 lyder: 

«Stortinget ber Regjeringen fremme forslag om at ordningen med
                                arbeids- og utdanningsreiser for funksjonshemmede gjøres permanent.»
                            

Forslag nr. 3 lyder: 

«Stortinget ber Regjeringen vurdere om ordningen med arbeids- og
                                utdanningsreiser kan utvides til også å omfatte personer i
                                arbeidsforhold med uførepensjon som hovedinntekt.» 

Forslag nr. 4 lyder: 

«Stortinget ber Regjeringen om å etablere et system for
                                langtidsoppfølging av utsatte nordsjøarbeidere, som omfatter
                                helsetilbud og bistand til fortsatt yrkesaktivitet på land der det
                                er mulig.» 

Forslag nr. 5 lyder: 

«Stortinget ber Regjeringen om å utrede muligheten for å gi
                                nordsjøarbeidere som har blitt skadet som følge av
                                kjemikalieeksponering, en rimelighetsbasert erstatning.» 

Forslag nr. 6 lyder: 

«Stortinget ber Regjeringen utforme og implementere en standard for
                                universell utforming av jernbanestasjoner som også ivaretar hensynet
                                til andre togoperatører enn NSB AS.» 

Forslag nr. 7 lyder: 

«Stortinget ber Regjeringen stille krav om tilgjengelighet for alle
                                gjennom universell utforming ved innkjøp av nye tog og ved
                                oppgradering av eksisterende materiell gjennom statens rammeavtale
                                med NSB og anbud innenfor togtrafikken.» 

Forslag nr. 8 lyder: 

«Stortinget ber Regjeringen ta en gjennomgang av alle prosjektene
                                innenfor jernbanen og sørge for at disse oppfyller kravet om
                                tilgjengelighet for alle gjennom universell utforming.» 

Forslag nr. 9 lyder: 

«Stortinget ber Regjeringen om å sikre at informasjon rettet mot
                                allmennheten blir inkludert i betegnelsen fysiske forhold i
                                diskriminerings- og tilgjengelighetsloven § 9 Plikt til generell
                                tilrettelegging.» 

Forslag nr. 10 lyder: 

«Stortinget ber Regjeringen om å sikre at informasjons- og
                                kommunikasjonsteknologi (IKT) i arbeidsliv og utdanning blir
                                omfattet av diskriminerings- og tilgjengelighetsloven § 9 Plikt til
                                generell tilrettelegging (universell utforming).» 

Forslag nr. 11 lyder: 

«Stortinget ber Regjeringen sørge for at krav om universell utforming
                                innarbeides i offentlige anbud.» 

Forslag nr. 12 lyder: 

«Stortinget ber Regjeringen om snarest å sette en tidsfrist for når
                                all film og alle TV-sendinger skal tekstes av hensyn til
                                hørselshemmede.» 

Votering:

Forslagene fra Fremskrittspartiet, Høyre, Kristelig Folkeparti og
                            Venstre ble med 51 mot 46 stemmer ikke bifalt.

(Voteringsutskrift kl. 13.24.48)

 Forslag nr. 41, fra Arbeiderpartiet, Sosialistisk Venstreparti og
                            Senterpartiet, skal presidenten komme tilbake til. 

Komiteen hadde innstilt: 

Rammeområde 7

(Arbeid og sosial)

I 

På statsbudsjettet for 2009 bevilges under: 

Utgifter

600

Arbeids- og
                                        inkluderingsdepartementet

1

Driftsutgifter

219 113 000

45

Større utstyrsanskaffelser og
                                        vedlikehold, 

kan overføres

3 123 000

601

Utredningsvirksomhet, forskning
                                        m.m.

21

Spesielle driftsutgifter

79 422 000

50

Norges forskningsråd

105 479 000

70

Tilskudd

30 330 000

72

Tilskudd til Senter for
                                        seniorpolitikk m.m.

10 649 000

604

NAV-reform og
                                        pensjonsreform

21

Spesielle driftsutgifter, kan
                                        overføres, kan nyttes under post 45

889 257 000

45

Større utstyrsanskaffelser og
                                        vedlikehold, 

kan overføres, kan nyttes
                                            under post 21

1 067 336 000

605

Arbeids- og
                                        velferdsetaten

1

Driftsutgifter

8 164 974 000

21

Spesielle driftsutgifter

32 562 000

45

Større utstyrsanskaffelser og
                                        vedlikehold, kan overføres

219 797 000

70

Tilskudd til helse- og
                                        rehabiliteringstjenester for sykmeldte, 

kan overføres

216 550 000

606

Trygderetten

1

Driftsutgifter

60 228 000

621

Tilskudd til sosiale tjenester
                                        og sosial inkludering

21

Spesielle driftsutgifter

32 936 000

62

Kvalifiseringsprogrammet, 

kan overføres

559 700 000

63

Sosiale tjenester og tiltak for
                                        vanskeligstilte, 

kan
                                        overføres

170 485 000

70

Frivillig arbeid, 

kan overføres

47 140 000

74

Tilskudd til pensjonistenes
                                        organisasjoner mv.

9 292 000

634

Arbeidsmarkedstiltak

21

Forsøk, utviklingstiltak mv.,
                                            

kan overføres

66 750 000

76

Tiltak for arbeidssøkere, 

kan overføres

6 162 220 000

635

Ventelønn

1

Driftsutgifter, 

overslagsbevilgning

230 000 000

640

Arbeidstilsynet

1

Driftsutgifter

409 200 000

45

Større utstyrsanskaffelser og
                                        vedlikehold, 

kan overføres

4 000 000

642

Petroleumstilsynet

1

Driftsutgifter

168 300 000

21

Spesielle driftsutgifter

20 500 000

45

Større utstyrsanskaffelser og
                                        vedlikehold, 

kan overføres

1 600 000

643

Statens
                                        arbeidsmiljøinstitutt

50

Statstilskudd

91 500 000

646

Pionerdykkere i
                                        Nordsjøen

1

Driftsutgifter, 

kan overføres

200 000

70

Tilskudd til pionerdykkere, 

overslagsbevilgning

10 000 000

72

Tilskudd, 

kan
                                            overføres

2 800 000

648

Arbeidsretten,
                                        Riksmeklingsmannen m.m.

1

Driftsutgifter

14 200 000

21

Spesielle driftsutgifter, 

kan overføres, kan nyttes under post
                                            1

1 700 000

70

Tilskudd til faglig
                                        utvikling

3 900 000

660

Krigspensjon

70

Tilskudd, militære, 

overslagsbevilgning

190 000 000

71

Tilskudd, sivile, 

overslagsbevilgning

485 600 000

664

Pensjonstrygden for
                                        sjømenn

70

Tilskudd

638 000 000

666

Avtalefestet pensjon
                                        (AFP)

70

Tilskudd

1 230 000 000

667

Supplerende stønad til personer
                                        over 67 år

70

Tilskudd, 

overslagsbevilgning

300 000 000

847

Tiltak for personer med nedsatt
                                        funksjonsevne

21

Spesielle driftsutgifter, 

kan nyttes under post 71

27 249 000

50

Forskning

6 920 000

70

Tilskudd til funksjonshemmedes
                                        organisasjoner

150 753 000

71

Tiltak for økt tilgjengelighet
                                        og universell utforming, 

kan nyttes under
                                            post 21

18 570 000

2540

Stønad under arbeidsledighet til
                                        fiskere og fangstmenn

70

Tilskudd, 

overslagsbevilgning

30 000 000

2541

Dagpenger

70

Dagpenger, 

overslagsbevilgning

5 103 000 000

2542

Statsgaranti for lønnskrav ved
                                        konkurs mv.

70

Statsgaranti for lønnskrav ved
                                        konkurs mv., 

overslagsbevilgning

320 000 000

2620

Stønad til enslig mor eller
                                        far

70

Overgangsstønad, 

overslagsbevilgning

2 310 000 000

72

Stønad til barnetilsyn, 

overslagsbevilgning

460 000 000

73

Utdanningsstønad

57 000 000

75

Tilskudd til flytting for å
                                        komme i arbeid

300 000

76

Forskuttering av
                                        underholdsbidrag

970 000 000

2650

Sykepenger

70

Sykepenger for arbeidstakere
                                        mv., 

overslagsbevilgning

28 630 000 000

71

Sykepenger for selvstendige,
                                            

overslagsbevilgning

1 640 000 000

72

Omsorgs- og pleiepenger ved
                                        barns sykdom m.m., 

overslagsbevilgning

450 000 000

73

Tilretteleggingstilskudd, 

kan overføres

264 928 000

75

Feriepenger av sykepenger, 

overslagsbevilgning

1 630 000 000

2652

Medisinsk rehabilitering
                                        mv.

70

Rehabiliteringspenger,
                                        overslagsbevilgning

8 770 000 000

71

Legeerklæringer

270 000 000

2653

Ytelser til yrkesrettet
                                        attføring

70

Attføringspenger, 

overslagsbevilgning

10 072 000 000

71

Attføringsstønad, 

overslagsbevilgning

493 000 000

2655

Uførhet

70

Grunnpensjon, 

overslagsbevilgning

18 775 000 000

71

Tilleggspensjon, 

overslagsbevilgning

29 160 000 000

72

Særtillegg, 

overslagsbevilgning

2 042 000 000

73

Foreløpig uførepensjon, 

overslagsbevilgning

160 000 000

74

Tidsbegrenset uførestønad, 

overslagsbevilgning

8 960 000 000

75

Menerstatning ved yrkesskade,
                                            

overslagsbevilgning

100 000 000

76

Yrkesskadetrygd gml. lovgivning,
                                        overslagsbevilgning

70 000 000

2661

Grunn- og hjelpestønad,
                                        hjelpemidler mv.

70

Grunnstønad, 

overslagsbevilgning

1 640 000 000

71

Hjelpestønad, 

overslagsbevilgning

1 720 000 000

73

Hjelpemidler mv. under arbeid og
                                        utdanning

115 660 000

74

Tilskudd til biler

930 000 000

75

Bedring av funksjonsevnen,
                                        hjelpemidler

2 967 400 000

76

Bedring av funksjonsevnen,
                                        hjelpemidler som tjenester

123 540 000

77

Ortopediske hjelpemidler

830 000 000

78

Høreapparater

500 000 000

2670

Alderdom

70

Grunnpensjon, 

overslagsbevilgning

40 701 000 000

71

Tilleggspensjon, 

overslagsbevilgning

63 354 000 000

72

Ventetillegg, 

overslagsbevilgning

44 000 000

73

Særtillegg, 

overslagsbevilgning

5 654 000 000

2680

Etterlatte

70

Grunnpensjon, 

overslagsbevilgning

1 271 000 000

71

Tilleggspensjon, 

overslagsbevilgning

1 085 000 000

72

Særtillegg, 

overslagsbevilgning

100 000 000

74

Utdanningsstønad

1 350 000

75

Stønad til barnetilsyn, 

overslagsbevilgning

10 000 000

2686

Gravferdsstønad

70

Gravferdsstønad, 

overslagsbevilgning

130 000 000

2690

Diverse utgifter

70

Sykestønadsutgifter i
                                        utlandet

155 000 000

77

Pasienter fra gjensidighetsland
                                        mv.

105 000 000

Totale utgifter

264 326 513 000

Inntekter

3605

Arbeids- og
                                        velferdsetaten

1

Administrasjonsvederlag

30 000 000

6

Gebyrinntekter for fastsettelse
                                        av bidrag

22 000 000

7

Administrasjonsvederlag fra
                                        regionale helseforetak

100 000 000

3634

Arbeidsmarkedstiltak

85

Innfordring av feilutbetalinger,
                                        arbeidsmarkedstiltak

1 000 000

3635

Ventelønn

1

Refusjon statlig virksomhet
                                        mv.

50 000 000

85

Innfordring av feilutbetaling av
                                        ventelønn

3 200 000

3640

Arbeidstilsynet

1

Diverse inntekter

1 000 000

4

Kjemikaliekontroll,
                                        gebyrer

5 200 000

5

Tvangsmulkt

1 900 000

7

Byggesaksbehandling,
                                        gebyrer

16 900 000

3642

Petroleumstilsynet

2

Oppdrags- og
                                        samarbeidsvirksomhet

700 000

3

Refusjon av
                                        tilsynsutgifter

76 700 000

6

Refusjoner/ymse
                                        inntekter

2 600 000

5701

Diverse inntekter

2

Diverse inntekter

175 000 000

3

Hjelpemiddelsentraler
                                        m.m.

38 000 000

71

Refusjon ved yrkesskade

1 035 000 000

73

Refusjon fra
                                        bidragspliktige

495 000 000

74

Refusjon medisinsk
                                        behandling

2 800 000

80

Renter

10 000 000

85

Innfordret misbruk av
                                        dagpenger

55 000 000

86

Innfordret misbruk av
                                        attføringspenger

11 100 000

5704

Statsgaranti for lønnskrav ved
                                        konkurs mv.

2

Dividende

100 000 000

5705

Refusjon av dagpenger

1

Refusjon dagpenger, statsgaranti
                                        ved konkurs

15 000 000

3

Refusjon av dagpenger fra
                                        EØS-land

3 400 000

Totale inntekter

2 251 500 000

II 

Merinntektsfullmakter

Stortinget samtykker i at Arbeids- og inkluderingsdepartementet i 2009 kan: 

overskride bevilgningen
                                        under

mot tilsvarende merinntekter
                                        under

kap. 600 post 1

kap. 3600 post 2

kap. 601 post 21

kap. 3601 post 2

kap. 605 post 1

kap. 3605 post 1, 4, 5 og
                                        6

kap. 605 post 21

kap. 3605 post 2

kap. 621 post 21

kap. 3621 post 2

kap. 640 post 1

kap. 3640 post 1, 6 og 7

kap. 642 post 1

kap. 3642 post 6 og 7

kap. 642 post 21

kap. 3642 post 2

III 

Omdisponeringsfullmakter

Stortinget samtykker i at Arbeids- og inkluderingsdepartementet i 2009 kan: 

1. omdisponere inntil 40 mill. kroner fra kap. 634
                                Arbeidsmarkedstiltak, post 76 Tiltak for arbeidssøkere, til kap. 605
                                Arbeids- og velferdsetaten, post 1 Driftsutgifter. 

2. omdisponere mellom bevilgningene under kap. 601
                                Utredningsvirksomhet, forskning m.m., post 73 Tilskudd til helse- og
                                rehabiliteringstjenester for sykmeldte, kap. 605 Arbeids- og
                                velferdsetaten, post 70 Tilskudd til helse- og
                                rehabiliteringstjenester for sykmeldte, og kap. 732 Regionale
                                helseforetak, post 79 Tilskudd til helse- og
                                rehabiliteringstjenester for sykmeldte. 

3. omdisponere mellom bevilgningene under kap. 604 NAV-reform og
                                pensjonsreform, post 21 Spesielle driftsutgifter, og kap. 605
                                Arbeids- og velferdsetaten, post 1 Driftsutgifter. 

4. omdisponere mellom bevilgningene under kap. 604 NAV-reform og
                                pensjonsreform, post 45 Større nyanskaffelser og vedlikehold, og
                                kap. 605 Arbeids- og velferdsetaten, post 45 Større
                                utstyrsanskaffelser og vedlikehold. 

IV 

Tilsagnsfullmakt

Stortinget samtykker i at Arbeids- og inkluderingsdepartementet i 2009 kan gi
                        tilsagn om tilskudd utover gitte bevilgninger, men slik at samlet ramme for
                        nye tilsagn og gammelt ansvar ikke overstiger følgende beløp: 

Kap.

Post

Betegnelse

Samlet ramme

634

Arbeidsmarkedstiltak

76

Tiltak for arbeidssøkere

2 606,15 mill. kroner

V 

Fullmakt til å ettergi rente- og avdragsfrie lån

Stortinget samtykker i at Arbeids- og inkluderingsdepartementet i 2009 kan
                        ettergi rente- og avdragsfrie lån tidligere gitt til arbeidsmarkedstiltak
                        for yrkeshemmede der dette ble vurdert som nødvendig for å sikre den videre
                        driften. 

VI 

Fullmakt til leie av lokaler

Stortinget samtykker i at Arbeids- og inkluderingsdepartementet i 2009 kan
                        inngå avtale om leie av lokaler til Petroleumstilsynet med leieutgifter
                        inntil 10 mill. kroner utover hva som kan dekkes under kap. 642
                        Petroleumstilsynet, post 1 Driftsutgifter. 

VII 

Fullmakt til nettobudsjettering

Stortinget samtykker i at Arbeids- og inkluderingsdepartementet i 2009 kan
                        nettoføre som utgiftsreduksjon under kap. 604 NAV-reform og pensjonsreform,
                        postene 21 og 45, og kap. 605 Arbeids- og velferdsetaten, postene 1, 21 og
                        45, refusjoner av kommunenes andel av utgifter til opprettelse og drift av
                        NAV-kontorer. 

VIII 

Folketrygdytelser

Stortinget samtykker i at med virkning fra 1. januar 2009 skal følgende
                        ytelser etter folketrygdloven utgjøre*): 

kroner

1a.

Grunnstønad for ekstrautgifter
                                        ved uførhet etter lovens § 6-3 (laveste sats)

7 188

1b.

Ved ekstrautgifter utover
                                        laveste sats, kan grunnstønaden forhøyes til

10 980

1c.

eller til

14 424

1d.

eller til

21 240

1e.

eller til

28 800

1f.

eller til

35 988

2a-1.

Hjelpestønad til uføre som må ha
                                        hjelp i huset

1) 2)

11 988

2a-2.

Hjelpestønad etter lovens § 6-4
                                        til uføre som må ha tilsyn og pleie

3)

12 900

2b.

Forhøyet hjelpestønad etter
                                        lovens § 6-5 til uføre under 18 år som må ha særskilt tilsyn
                                        og pleie

3) 

25 800

2c.

eller til

51 600

2d.

eller til

77 400

3.

Behovsprøvet gravferdsstønad
                                        opptil

18 744

4.

Stønad til barnetilsyn etter
                                        lovens §§ 15-11 og 17-9

4)

for første barn

38 652

for to barn

50 436

for tre og flere barn

57 156

* Satsene under 1, 2 og 4 er årsbeløp for ytelsene.

1)

 Stønad til hjelp i huset gjelder tilfeller før 1. januar
                        1992.

2)

 Fra 1. januar 1997 skilles det mellom stønad til hjelp i huset
                        og stønad til særskilt tilsyn og pleie.

3)

 Gjelder også ved uførhet som skyldes yrkesskade, jf. lovens §
                        12-18.

4) 

Fra 1. januar 2004 dekkes 64 pst. av dokumenterte utgifter til
                        barnetilsyn. Beløpene i tabellen er maksimale refusjonssatser.

Stønaden er inntektsprøvet.

IX 

Stortinget ber Regjeringen omdisponere 6,3 mill. kroner innenfor kap. 2661
                        post 75 for å dekke kostnaden med at synshemmede utenfor jobb, utdanning
                        eller tillitsverv får synstekniske hjelpemidler. Satsene for bærbart og
                        stasjonært utstyr foreslås i tråd med dette justert ned med ytterligere 650
                        kroner sammenliknet med forslaget i St.prp. nr. 1 (2008–2009). 

Votering:

Komiteens innstilling ble bifalt med 62 mot 35 stemmer.

(Voteringsutskrift kl. 13.25.32)

 Det voteres så over forslag nr. 41, fra Arbeiderpartiet, Sosialistisk
                            Venstreparti og Senterpartiet. Forslaget lyder: 

«Stortinget ber Regjeringen disponere tiltaksbevilgningen under kap.
                                634 post 76 slik at arbeidsmarkedstiltak kan settes inn når
                                situasjonen på arbeidsmarkedet tilsier det.» 

Votering:

Forslaget fra Arbeiderpartiet, Sosialistisk Venstreparti og
                            Senterpartiet ble enstemmig bifalt.


                    
                    

 Da går Stortinget til votering over sakene på dagens kart. 





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke noe referat. 

Dermed er dagens kart ferdigbehandlet. Forlanger noen ordet i henhold til
                        forretningsordenens § 37 a før møtet heves? – Møtet er hevet. 





                    
                    
                    

