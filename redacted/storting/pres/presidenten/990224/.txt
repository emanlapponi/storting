 Presidenten vil foreslå at
det velges en settepresident for Stortingets møte i dag – og
anser det som vedtatt.

Presidenten ber om forslag på settepresident.

  Jeg foreslår Bjarne Håkon
Hanssen.

 Bjarne Håkon Hanssen er
foreslått som settepresident. – Andre forslag
foreligger ikke, og Bjarne Håkon Hanssen anses enstemmig
valgt som settepresident for dagens møte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

		statsråd Lars Sponheim

		statsråd Peter Angelsen

		statsråd Odd Einar Dørum

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndsanmeldte ønsker å stille
hovedspørsmål, bes reise seg. – 

Vi starter da med første hovedspørsmål,
fra representanten Inge Myrvoll.

 Jeg har et spørsmål til fiskeriminister
Angelsen. 

Ifølge dokumentasjon fra departementet
er det en driftsstabilitet på fyrstasjoner og elektroniske
systemer på 99,7 pst. I forrige uke var det en del medieoppslag omkring
driftssikkerhet på fyr og lykter osv., hvor det ble hevdet
at man ikke hadde et nivå på 99,7 pst., og at driftsstans
på fyr- og lyktesystem langs kysten var underrapportert.
Medfører det riktighet?

  Det er riktig som representanten Myrvoll sier,
at det har kommet fram rapporter om driftsstans ved en del av fyrinstallasjonene
på kysten. Når det gjelder den rapporten som det
er vist til, er den noe tilbake i tid. 

Det vil alltid være slik at Kystverket
ikke til enhver tid kan ha full oversikt over de flere tusen fyrinstallasjonene man
har på kysten, uten at det kommer rapport inn fra de sjøfarende.
Det er også slik at mange av fyrinstallasjonene står
i farleier som ikke så ofte er i bruk. Det er lagt opp
til fra Kystverkets side at man skal forbedre rapporteringsrutinene
på alle installasjonene, slik at man på en hurtigere
måte kan få rapport om at enkelte lys kan være ute
av drift. Det er nok riktig som det er fremholdt at det kanskje
ikke har vært en fullgod rapportering på de installasjoner
man har. Men vi har ingen indikasjoner på at det medfører
riktighet at det er forsøkt holdt skjult noen av de rapportene
som er kommet inn. 

 Dette er rimelig alvorlig, fordi man stiller
veldig store krav til driftsstabiliteten – man har krav
om 99,8 pst. på årsbasis. Dette har med sikkerheten
og faren for ulykker å gjøre, det går
jo mye transport langs kysten. Og det er ikke bare sikkerhet for
dem som går langs kysten det handler om, men også miljø og den
typen perspektiver.

Hvis det er sånn at man egentlig ikke
vet, når man oppgir et tall på 99,7 pst. – nesten
det som er målsettinga – og det så viser
seg at man egentlig ikke har kunnskap om det, er det en ganske alvorlig
ting. Det er forunderlig at etaten da ikke gjør oppmerksom
på at de har et lite tilfredsstillende materiale når
de rapporterer om dette, og at de egentlig ikke har oversikt over
om de når den målsettinga som er stilt – ei
målsetting som jeg regner med etaten er enig i skal nås.

Jeg håper da at dette meget raskt
kommer skikkelig i system.

  Jeg kan forsikre representanten Myrvoll om
at det i det hele er et sikkert system. Men jeg går ut
fra at det må være forståelse for at
det ikke alltid er så lett å si når et
fyrlys slukkes, når det er utenfor allfarvei. Det er først
når det blir oppdaget av noen at det er slukket, at man
kan rapportere om det. Så derfor vil det alltid være
knyttet en viss usikkerhet til når Kystverket kan gå inn
med melding til de sjøfarende om at vedkommende lykt er
ute av drift. Vi har hatt et møte med Kystverket, hvor
Kystverket har redegjort for at de vil intensivere arbeidet med å få en
bedre rapportering. Men det vil alltid være slik at de
sjøfarende har et sjølstendig ansvar for å ivareta
sin sikkerhet.  Det vil ikke være noe problem for en navigatør å oppdage
at et fyrlys er slukket, og da er det vedkommende navigatørs
plikt til å foreta de disposisjoner som er nødvendig
for fartøyets sikkerhet.

  Vi går videre til neste
hovedspørsmål.

 Av oppslag i VG i går kan man nærmest
få et slags inntrykk av at Regjeringen ønsker
en form for heksejakt i offentlig forvaltning og i offentlige styrer
og råd på mennesker som har en sosialdemokratisk bakgrunn.

Statsråd Sponheim er f.eks. sitert
på følgende måte:

«Hvem
er de rene partifolkene her, hvem er det som har fått seg
et politisk bein å gnage på?»

Jeg vil spørre statsråd Sponheim
om han er klar over at slike generelle utsagn kaster et mistenkelighetens
lys over en lang gruppe mennesker, uspesifisert – uten
at det er rettet mot noen bestemt, og uten at det er rettet mot
bestemte forhold. Er statsråden klar over at han på den
måte kan gjøre mange mennesker med et alvorlig
samfunnsengasjement urett?

  Jeg vil på det sterkeste ta avstand
fra at Regjeringen på noe vis skal drive heksejakt mot
noen som helst av ulik politisk farge. Denne regjeringen gjør
sine oppnevninger i ulike sammenhenger etter beste skjønn.
Dette summeres opp av en avis, og man mener å kunne lese
et mønster ut av det. Det er vel i og for seg ikke så unaturlig
siden vi har en annen regjering enn Arbeiderpartiets, med et annet
kontaktnett, at man vurderer en del ting annerledes. Men det er
lett å se av de oppnevningene som er gjort av denne regjering,
at her er det atskillige folk også fra sosialdemokratiet
som er oppnevnt, ganske enkelt fordi de er «dyktige mennesker», som
jeg også er sitert på i det samme VG-oppslaget.
Det er åpenbart slik at dyktige folk som vi trenger å bruke
i statsapparat, i statsselskaper, styrer, utvalg osv., kommer fra
alle partier, og det vil også komme fram av de oppnevnelser
som Regjeringen gjør. I den tiden jeg har vært statsråd,
er det av Nærings- og handelsdepartementet oppnevnt 60-70
nye mennesker i tillegg til alle de som er gjenoppnevnt, og en vil
finne at her er det oppnevnelser av mennesker som nok har forankring
i de fleste partier. 

  Det er ingen her som har anfektet Regjeringens
oppnevningsrett. 

Men jeg vil da spørre Sponheim direkte
om hans svar er slik å forstå at han tar avstand
fra det inntrykk som er skapt gjennom gårsdagens VG, at
Regjeringen mistenker en rekke mennesker i forvaltningen, i offentlige
styrer og råd for å løpe partipolitiske ærend
og ikke gjøre den jobb de er oppnevnt for å ivareta,
og hvorvidt statsråden kan bekrefte at det bak hans generelle
utsagn ikke skjuler seg noen anklager mot spesielle mennesker i
forvaltningen.

  Jeg vil understreke det som representanten
Thoresen nå sier, at Regjeringen har en rett til å oppnevne.
Det gjør vi etter beste skjønn, og vi er opptatt
av å plukke ut de beste menneskene. Og der hvor det er
naturlig å gjøre utskiftninger, enten det er mennesker
som har sittet lenge, og som man ønsker å skifte
ut, eller det av andre grunner er ønske om å sette sammen
et styre eller utvalg annerledes, gjør Regjeringen det,
for å få en best mulig sammensetning. Det ligger ingen
systematiske partivurderinger bak det som gjøres.

  Det blir oppfølgingsspørsmål – Jørgen Kosmo.

  Når vi ser den rekke av statsråder som
har uttalt seg i gårsdagens Verdens Gang og også i dag,
må jeg tillate meg å si at jeg har vanskelig for å forstå det
svaret som statsråd Sponheim gav til representanten Thoresen.
Dette er et sammenhengende oppgulp av mistenksomhet mot folk som
har tenkt en sosialdemokratisk tanke og derfor bør sendes
ut av all offentlig forvaltning. Er det ikke på tide nå,
statsråd Sponheim, istedenfor å gå ut
med dulgte og dårlig skjulte hensikter, å gjøre et
forsøk på å navngi de personene i offentlig
forvaltning som statsråden mener motarbeider hans regjerings
politiske intensjoner?

  Som jeg sa i mitt svar til representanten
Thoresen, samsvarer det ikke med virkeligheten at vi driver med
noen som helst slags form for utskiftning, vi er ute etter å plukke
ut de beste folkene. At det av og til fører til at en med
tidligere tilknytning til Arbeiderpartiet blir byttet ut med et
menneske som kanskje ikke har noen politisk tilknytning, men bare
er meget dyktig, synes jeg ikke bør oppleves som problematisk, det
ligger ikke noen andre, skjulte hensikter i det. 

Jeg tror kanskje også at representanter
for Arbeiderpartiet må erkjenne at vi har hatt et regjeringsskifte.
Et regjeringsskifte er også et skifte av mennesker som
har andre kontaktnett og andre vurderinger av ting. Og at det får
en konsekvens i oppnevningen, burde ikke være overraskende
for noen.

  Vi går til neste hovedspørsmål.

  Mitt spørsmål går
til næringsministeren.

Konsekvenser av vedvarende lav oljepris opptar
mange, ikke minst innenfor offshore- og oljerelatert næring. Media
har den siste tiden bidratt til å skape et nokså dystert
bilde av situasjonen, noe som i og for seg kan bidra til å forsterke
et krisepreget inntrykk av situasjonen for norsk næringsliv. 

Deler næringsministeren en slik negativ
beskrivelse av situasjonen for norsk næringsliv? Hvis ikke,
hva vil næringsministeren gjøre for å gi
et mer nyansert bilde av situasjonen for norsk næringsliv
og sette dette inn i næringspolitiske sammenhenger?

  Ja, jeg deler den oppfatning at det her er
enkelte trekk innenfor bestemte næringer og bransjer som
er bekymringsfulle, og det bekymrer selvsagt næringsministeren
og Regjeringen. Det litt rare er at samtidig som vi får
disse litt urovekkende signalene fra enkeltbedrifter og bransjer,
ser vi at det ikke slår ut på makrotall –arbeidsledighetstallene
har så langt i vinter hatt en utvikling som er til å leve
med, med en ledighet etter de siste tallene for februar på bare
2,7 – 2,8 pst. 

Men samtidig ser vi sporene av en utvikling
innenfor bestemte bransjer som skremmer oss. Den viser veldig tydelig
at om vi ikke direkte er så oljeavhengig som mange vil
tro, er vi indirekte blitt det i kraft av at det gjennom mange år
har vært et ønske fra hele det politiske miljø å rette
veldig mye av industriens virksomhet mot det markedet som norsk
oljevirksomhet representerer, og det gjør at sårbarheten
blir svært stor. Det er Regjeringen opptatt av, og det ønsker
Regjeringen å ta tak i. På kort sikt gjorde vi
det gjennom det forslaget som ligger til behandling i Stortinget,
om å øke verftsstøtten for skipsbygging
inntil de lovlige 9 pst. Regjeringen har varslet at den
kommer tilbake i revidert nasjonalbudsjett med en gjennomgang av
de bransjene som vi nå ser det er betydelige problemer
med. Hva kan så være aktuelle tiltak? Blant annet
skal representanter for Regjeringen ha et møte med denne
industrien allerede på fredag hvor vi skal gjennomgå hele
situasjonen, og hvor vi kommer til å diskutere aktuelle
tiltak ut fra slik bransjen selv opplever det.

  Svaret var etter min mening ikke særlig
tilfredsstillende i forhold til spørsmålet. Mitt tilleggsspørsmål
vil da være: Mener statsråden at bildet er korrekt,
eller mener statsråden at bildet bør justeres mer
i samsvar med det riktige forhold? Og et annet tilleggsspørsmål
i den sammenheng kan være: Mener statsråden at
det informasjonsgrunnlaget som Regjeringen har arbeidet ut fra,
har vært for dårlig til å fange opp den situasjonen
som nå tilsynelatende synes å eksplodere?

  Ja, «tilsynelatende synes det å eksplodere»,
sier representanten Røsjorde – jeg tror det er
litt av situasjonen. Foreløpig er det slik når
det gjelder tallene for arbeidsledighet og den evnen arbeidsmarkedet
har til å fange disse tingene opp,  at det har fungert
på en slik måte at det ikke slår ut på makrotallene. Samtidig
får vi disse illevarslende signalene fra enkeltbransjer,
spesielt verftsindustrien – både de som lever
av å være underleverandører til oljevirksomhet,
og de som lever av å bygge ordinære skip. Det
tar Regjeringen på alvor. Det har vi allerede vist med
vårt forslag. Men det er fortsatt ikke grunnlag for å gjøre
noe i forhold til makrobildet. Vi vet at her er det en treghet i
arbeidsmarkedet. Det er noen grunnleggende sunnhetstrekk i norsk økonomi
som kanskje ikke var der på 1980-tallet, i kraft av at økonomien
tar opp i seg en del av disse svingningene på en annen
måte, som gjør at det er ikke sikkert at problemene
slår inn over hele landet. For eksempel i Oslo-området
er det kanskje forventet at arbeidsmarkedet har en betydelig evne
til å ta opp i seg disse problemene. Men vi ser betydelige
problemer spesielt langs kysten, og det tar Regjeringen på alvor,
som jeg sa i mitt første svar.

  Vi går videre til neste
hovedspørsmål.

  Jeg har et spørsmål til
næringsministeren.

Arbeiderpartiet og sentrumspartiene har påført
Regjeringen et nederlag når det gjelder å stille
krav om lærlinger ved oppdrag til det offentlige. Statsråden
har i proposisjonen som vi behandlet for kort tid tilbake, beskrevet alle
de negative virkningene dette ville kunne ha. Til tross for det
har altså regjeringspartiene gått sammen med Arbeiderpartiet
og påført Sponheim det nederlaget som er omtalt
bl.a. i Dagens Næringsliv i dag. 

Spørsmålet mitt er: Vil statsråden
foreta de endringene som Regjeringens partier i Stortinget og Arbeiderpartiet
påla, eller vil han vurdere saken på nytt i forhold
til de skadevirkningene som det allerede er dokumentert at dette
vil ha for smånæringslivet? Det er jo ikke overveldende
det smånæringslivet er blitt tilgodesett med fra Sponheims
side. Nå har han en sjanse etter mitt skjønn.

  Nå er det slik at lov om offentlige
anskaffelser, som dette temaet er knyttet til, nylig har vært
til behandling i Odelstinget. På bakgrunn av dette skal
det utarbeides forskrifter, og for disse forskriftene er det lagt
noen føringer fra Stortinget som departementet selvsagt
skal følge opp. Det er vanskelig for meg å gå inn
på det arbeidet, annet enn å si at vi legger til grunn
de ønsker som stortingsflertallet har her. 

Stortingsflertallet var i spørsmålet
om forskrifter også opptatt av å legge føringer
i retning av at det ikke skal være noen konkurranseulempe
for små og store bedrifter å ha tatt på seg
det samfunnsansvaret det er å ha lærlinger – det
skal heller ikke være til konkurranseulempe når man
slåss om offentlige oppdrag. Samtidig må vi utarbeide
disse reglene på en slik måte at det er EØS-legalt.
Det bør alt Stortinget gjør, være, og
det vil selvsagt Regjeringen følge opp. Men det er vanskelig
for meg å gå inn på dette, for vi er
nå i gang med å følge opp Stortingets
vedtak om å utarbeide de forskrifter som skal gjelde.

  Det som er sikkert, er at disse reglene, hvis
det skal gjøres som det er sagt fra Arbeiderpartiet og
regjeringspartiene, vil ha det i seg at eksempelvis svenske byggefirma
vil ha en fordel framfor norske byggefirma. Mange i bransjen vil
mene at det er svensker nok til å påta seg disse
oppdragene.

I fjellvettreglene er det en passus om at det
er ingen skam å snu. Og jeg vil egentlig i denne saken
anbefale Regjeringen og for så vidt lederen i Venstre og
regjeringspartiene i sin alminnelighet å gjøre
som de gjorde i IT Fornebu-saken, de snudde fra den behandlingen
vi hadde i fjor, til i år.  Jeg tror det vil tjene det
norske næringslivet, det vil tjene det norske smånæringslivet.
 Det må da være et problem for Sponheim at han
som statsråd og partileder har et syn i denne saken – som
er innenfor kjerneområdet, skulle jeg tro – som
står totalt i motsetning til hva hans eget parti gjør
på Stortinget.

Mitt spørsmål er … (Presidenten
klubber.)

  Taletiden er omme.

  Ja, her ligger det mange premisser jeg burde
imøtegå.  For det første har jeg eller Regjeringen
definitivt ikke snudd i IT Fornebu-saken, for å få sagt
det, men det skal vi ha en bredere debatt om i morgen, så da
skal vi komme tilbake til det.

Ellers vil jeg understreke det jeg også sa
i mitt første svar, at vi i oppfølgingen av dette
må finne en måte å innrette disse forskriftene
på som ivaretar det åpenbare, samfunnsmessige
og legitime behov vi har for å sikre at det er interessant
for bedriftene å knytte til seg lærlinger, samtidig
som det skal være innenfor et regelverk som gjør
at dette vil være EØS-legalt, slik at det ikke fører
til noen konkurranseforskyvninger mellom bedrifter fra land innenfor
EØS-området. Dette er et arbeid vi skal i gang med.  Jeg
tror at når det er på plass, vil noen av de store
ord som brukes rundt dette, kanskje forsvinne.  Jeg tror det skal
være mulig å komme fram til regler som ivaretar
disse hensynene, uten at det fører til noen diskriminering
av småbedriftene.  Jeg er ganske sikker på at
det er mulig.

 Det blir oppfølgingsspørsmål – Ivar Kristiansen.

  Stortingsflertallet har faktisk utstyrt statsråden
med et regelverk som favoriserer utenlandske tilbydere av varer
og tjenester til offentlig sektor.  Vi snakker om et beløp
på mer enn 200 milliarder kr pr. år, og kommunesektoren
står for mer enn halvparten av dette beløpet – over
100 milliarder kr står altså kommunesektoren
for ved sine innkjøp.

Flertallet har også ekskludert kommunesektoren
i dette lovverket.  Spørsmålet til Sponheim er
om det, slik Høyre advarte mot, fremstår som et
faktum at lovverket er i strid med EØS-avtalens forutsetninger.
 Vil statsråden nå bli nødt til å ta
opp til ny vurdering også å søke å innlemme
kommunesektoren i dette lovverket?  Jeg synes kanskje statsråden
burde innta en mer offensiv holdning i dette spørsmålet
hvis han vil være småbedriftenes venn også i
denne sammenhengen.

  Jeg vet ikke hvor det er slått fast
at det er et faktum at dette er i strid med EØS-reglene, i hvert
fall synes jeg ikke noen tilfeldige avisoppslag er den dokumentasjonen
som bør ligge til grunn for en stortingsbehandling eller
diskusjon i Stortinget om det – det er det min plikt å sørge
for at regelverket ikke er.  Og hvis det på noe vis er
slik – jeg sier det på et helt generelt grunnlag – at
det her er gjort noe som viser seg ikke å være
EØS-legalt, er det selvsagt mitt ansvar å klargjøre
det og komme tilbake til Stortinget.  Jeg har ingen grunn til å ha
noen mening om det i dette tilfellet.  Vi skal utarbeide forskriftene,
og vil legge vekt på at de forskriftene er EØS-legale.

Ellers understreker jeg, som det er sagt, det
store omfanget det er når det gjelder offentlige innkjøp,
og at kommunesektoren ikke favnes av dette lovverket i første omgang.
Men det ble fra stortingsflertallet side lagt betydelig trykk på å be
Regjeringen komme tilbake så snart som mulig med en utvidelse
av lovverket til også å fange opp kommunale anskaffelser
under terskelverdiene, som det heter.  Og vi ønsker gjerne å ha
med oss kommunene på dette også – det
er et poeng for denne regjering.

  Siste oppfølgingsspørsmål
er fra Karin Andersen.

  Jeg er glad for at statsråden nå slår
fast at man ønsker å ha en offensiv holdning i
forhold til å ivareta dette viktige samfunnsansvaret, som
er lagt inn ved behandlingen her i Stortinget.  Jeg registrerer nå et
press fra dem som mener at samfunnsansvaret ikke skal ivaretas,
og som ser på det som et problem at utdannelse f.eks. skal
ivaretas, eller at man skal legge hindringer i veien for skatteunndragelser.

Spørsmålet mitt til statsråden
blir da:  På hvilken måte vil Regjeringa søke å ivareta
disse viktige samfunnsinteressene i utarbeiding av forskriftene,
slik at de som nå bare er interessert i å legge
snubletråder her, ikke på en måte får lov
til å føre Norge inn som den flinkeste og mest
naive gutten i EØS-klassen, og gjennom det legger hindringer i veien
for å oppnå viktige politiske målsettinger?

  Det å få et samlet regelverk
rundt offentlige innkjøp som sikrer at alle skal ha anledning
til å delta på et likt grunnlag, ha like konkurransevilkår,
er ikke bare noe vi gjør fordi vi er tvunget til det på grunn
av EØS-avtalen. Det er faktisk bra for norske bedrifter, og denne
regjeringen ønsker å gi alle en lik mulighet til å konkurrere
om den type oppdrag.  Samtidig har stortingsflertallet vært
opptatt av – det har også Regjeringen vært,
selv om vi hadde en annen tilnærming til hvordan en skulle
løse dette spørsmålet – at det
at en bedrift tar på seg den viktig oppgave det er å knytte
til seg lærlinger, ikke skal være en konkurranseulempe
i kampen om å få offentlige oppdrag.  Regjeringen
gikk ikke inn for en slik klausul, som nevnt i et tidligere svar.
 Vi mente dette kunne løses gjennom tilskuddsordninger
og andre virkemidler vi bruker for å gjøre det
attraktivt å ha lærlinger.  Stortinget ønsket
at vi skulle få forskrifter som også ivaretar
disse hensynene.  Det arbeider vi med nå, og det vil selvsagt
bli kjent hvordan Regjeringen takler dette spørsmålet.

Ellers vil jeg understreke at det andre viktige
hensynet, miljøhensynet, allerede er tatt direkte inn i
loven. (Presidenten klubber.)

  Taletiden er omme.

Da går vi over til neste hovedspørsmål.

   Eg har eit spørsmål til
fiskeriministeren.

I havbruksmiljøet den siste tida har
det vore drøfta at fôrkvotane for laksenæringa
kjem til å verta reduserte, og eg har eit par spørsmål
i tilknyting til det.

I kor stor grad trur fiskeriministeren at norsk
oppdrettsnæring kan tåla endringar i rammevilkåra,
som denne saka ber bod om?  Og i kor stor grad meiner fiskeriministeren
at norske lakseoppdrettarar skal ta ansvar for prisutviklinga for
laks på verdsmarknaden?  Det er eit stort problem at det
ikkje er nok marknader, og at det ikkje vert utvikla gode nok marknader
for norsk laks.  Kva gjer fiskeriministeren med det?

  Når det gjelder utvikling av markeder,
er det sjølsagt næringen sjøl som i første
rekke har ansvaret for det. Gjennom lovverket –  eksportlovgivningen – er
det gitt næringen anledning til å innkreve en
eksportavgift. I forbindelse med den lakseavtalen som er inngått
både mellom næringen og EU og mellom Den norske
regjering og EU, er det faktisk anledning til å innkreve
3 pst. av verdien av eksporten til EU-markedet til bruk
i markedsføringen for å øke markedsandelen
på EU-markedet.

Når det så gjelder fôrkvotene,
er dette en del av det reguleringsansvaret som Regjeringen har overfor
næringen, for å tilpasse den norske produksjonen
til eksporten til EU-markedet. I 1998 ble fôrkvotene for
inneværende år økt med 10 pst.,
med bakgrunn i de opplysninger som kom fra næringen om
hvor mye fisk som stod i sjøen, forventet vekst i 1999,
og likedan forventet utvikling i markedet. 

Allerede på det nåværende
tidspunkt i 1999 viser det seg at de rapportene som kom inn i fjor,
ikke var helt fyllestgjørende. Vekstpotensialet for den
fisken som stod i sjøen, var langt større, problemene
i markedene har også tårnet seg opp, slik at det
var betydelige grupperinger innenfor oppdrettsnæringen
som bad departementet foreta en betydelig reduksjon i de økninger
som ble lagt inn i fôrkvotene. Departementet har med bakgrunn
i det og etter en total vurdering av situasjonen redusert veksten
i fôrkvotene fra 1998 til 1999, fra 10 pst. til
4,5-5 pst.

  Fiskeriministeren peikte på at problema
har tårna seg opp, og det har han jo rett i, ikkje minst
fordi det viser seg at det er vanskeleg for mange norske lakseeksportørar å få selt
laksen til over minstepris.

Og mitt spørsmål vert då:
Kva kan næringa rekna med av støtte frå fiskeriministeren
i kravet om at den inngåtte lakseavtalen med EU vert overvaka,
slik at alle verkeleg må halda seg til minsteprisen? Er
det slik å forstå at denne viktige næringa
for Noreg er så pass lite interessant for ministeren at
han ikkje ynskjer å bistå næringa?

  Det må være en helt feil slutning.
Fra departementets side er vi i kontinuerlig arbeid, gjennom vår
delegasjon i Brussel, med å hjelpe næringen i
de problemene enkeltbedrifter møter på grunn av at
de ikke fullt ut greier å holde seg til minsteprisen.

Det er kommet en del påstander om
at det foregår et salg utenfor systemet som er medvirkende
til den situasjonen som er oppstått. Og la meg bare si
det slik: Vi har gjennom forskrift innskjerpet reglene og økt
muligheten til å ramme de aktørene som man oppdager
foretar undersalg. Men det er også en passus i lakseavtalen
som gjør at eksportører over perioden – altså kvartalet – kan selge
med en viss prosent under minsteprisen, men at de må holde
gjennomsnittet på minsteprisen. Det kan ved utgangen av
kvartalet vise seg at enkelte av eksportørene ikke er i
stand til å løfte prisen høyt nok opp,
og dermed kommer de i problemer.

 Det blir oppfølgingsspørsmål – Mimmi Bæivi.

  Jeg har følgende tilleggsspørsmål til
ministeren: I hvilken grad mener ministeren at reduserte fôrkvoter,
med påfølgende slakting, vil kunne påvirke
markedsprisen på laks? Vil ikke økt slakting føre
til mer fisk i markedet og ha motsatt effekt?

  Næringen har sjøl et ansvar
for å opprettholde lakseavtalen. Den enkelte eksportør
har inngått private avtaler med EU-kommisjonen når det
gjelder forholdet knyttet til minstepris, så det er ikke et
ansvar for departementet. Departementet har et ansvar for å regulere
næringen totalt sett, slik at den totale produksjonen er
i balanse med det som markedet kan ta. 

Når det så gjelder konsekvensene
av en nedsatt fôrkvote, går det sjølsagt
an å fôre fisken mindre, den må ikke
nødvendigvis slaktes. Det er stor nivåforskjell
i hvor mye fôr en fisk trenger i havet. Mindre fôr
gir mindre vekst. Og det blir næringens ansvar å foreta
en utslakting som ikke skaper problemer i markedet.

 Vi går videre til neste
hovedspørsmål.

  Jeg vil herved stille samferdselsminister
Odd Einar Dørum følgende spørsmål:

Problemene ved Oslo Lufthavn Gardermoen har
lenge vært et tema i pressen. For de av oss som bruker
flyplassen hver helg, har problemene ikke minket, snarere tvert imot.
Sist helg var det særdeles ille. Fredag drog jeg fra Stortinget
kl. 13.00 til Gardermoen og satt der til kl. 22.30 før
jeg fikk fly til Trondheim. Hva flypassasjerene sa rundt meg, kan
jeg ikke gjenta i denne salen på grunn av språkbruken.
På grunn av svakt snøvær var det problemer
med brøytingen, kø for avising og kansellerte
fly. Dette kan delvis forstås dersom det er værproblemer. Men
manglende flymannskap, manglende informasjon og skiftende «gate»-informasjon
burde være problemer som for lengst var løst på landets
hovedflyplass.

Jeg skal ikke nevne Fornebu, men hva vil samferdselsministeren
gjøre med dette? Og hva med arbeidsmiljøet til
de ansatte?

  Representanten Stensaker og jeg
har hatt en politisk dialog om dette før, og jeg kan gjerne
gjenta, på grunn av de bekymringer han og andre reiser,
at jeg har bedt om en evaluering av driftsforholdene ved Gardermoen
fra 8. oktober 1998 og fram til utgangen av februar 1999,
slik at dette kan inngå i den stortingsmelding som jeg
har skrevet til Stortinget om, og som skal komme i mars, hvor vi
da ser både på driften på Gardermoen
og på situasjonen knyttet til Romeriksporten.

Jeg har én gang vært på flyplassen
for å ha fellesmøte med operatørene,
flyselskapene og dem som driver flyplassen, for å være
sikker på at de samarbeider og  for å være
sikker på at lederne stikker hodene fram, som alle ledere
skal gjøre, enten de sitter politisk eller administrativt.
Jeg skal ha et nytt slikt møte tidlig i mars for å forvisse
meg om at ting utvikler seg. 

Når noe er galt, skal man gjøre
det bedre, og jeg har bedt om å få en slik samlet
rapport som jeg nå har nevnt i svaret til representanten
Stensaker.

  Jeg takker for svaret, selv om jeg hadde ventet
meg noe mer konkret i forhold til løsning av et tilsynelatende
varig problem. 

Jeg har et tilleggsspørsmål.
På de fleste flyplasser skjer avising på betongplasser
med oppsamling av avisingsvæske. På Gardermoen
skjer det på asfalt, med fare for at den går i
oppløsning, og hvor blir det av avisingsvæsken?
Hva vil samferdselsministeren gjøre med det?

  Det foreligger prosedyre for hvordan avisingsvæske
skal behandles på Gardermoen. Den kom i en godkjennelse
fra SFT til flyplassen, jeg tror det var i oktober i fjor. Etter
at det ble kjent for meg den 29. januar i år at det var
fare for forurensning av grunnvannet, bad jeg om en umiddelbar rapport hvis
det ble bekreftet. Det ble det dessverre den 4. februar. Da bad
jeg omgående om en gjennomgang av alle prosedyrer, og da
jeg fikk beskjed om at det var mangler ved dem, bad jeg om at prosedyrene
ble gjennomgått med sikte på at de skulle være
skikkelige for både glykol og acetat. Jeg har også bedt
Luftfartsverket engasjere uavhengig kompetanse for å se
på denne bruk av prosedyrer ved alle former for avisingsvæske.
Jeg vet at det nå er engasjert slik kompetanse. 

Det er slik at ansvaret må utøves
på alle ledd. En må være sikker på at
jobbene blir gjort. Jeg har også vært der og sett
på avisingsanlegget og hvordan dette driftes. Dette vil
være ett av temaene som jeg tar opp på det møtet jeg
har nevnt, på Gardermoen i mars. Det vil også være et
viktig tema i den rapporten jeg har bedt om, og som Stortinget vil
få, også i mars. 

 Vi går til neste hovedspørsmål.

  Jeg vil stille statsråd Angelsen
følgende spørsmål:

Jeg viser til representanten Myrvolls spørsmål
tidligere angående slokte fyr og lykter. I budsjettet for
1999 uttrykte departementet i forbindelse med gjennomgangen av statusen
for fyrtjenesten at det dårlige vedlikeholdet etter hvert
kunne true påliteligheten av fyr, lykter og lanterner,
og tilsvarende at deler av merkesystemet langs kysten er i sterkt
forfall. 

I forbindelse med budsjettbehandlingen sa en
enstemmig samferdselskomite at dette var meget alvorlig. Komiteen
bad derfor om at departementet så snart som mulig la til
rette for at det ble foretatt en gjennomgang av kvaliteten av fyrtjenesten,
gjerne ved bruk av eksternt fagmiljø, og at dette ble lagt
fram for Stortinget senest i budsjettet for år 2000. Hva
har statsråden gjort i sakens anledning?

 Vi har hatt møter med Kystverket hvor
vi har gått gjennom situasjonen og bedt Kystverket fremme
en plan for hvordan man kan få tatt igjen etterslepet på vedlikehold
av fyrinstallasjoner som har utviklet seg gjennom mange år.
Kystverket har foreløpig beregnet etterslepet til ca. 60 mill.
kr, et betydelig beløp i forhold til det totalbudsjett
man har til drift av fyrlysene. Vi vil gå gjennom materialet
når vi får en fullstendig rapport og forslag fra
Kystverket, og se på hvordan vi kan få det inn
i budsjettet for år 2000, og hva slags plan som bør
legges for å ta igjen etterslepet. 

Det som foreløpig er kommet fram fra
Kystverket, er at når det gjelder de tekniske sidene ved
fyrinstallasjonene, er det selvfølgelig også der
et etterslep og et behov for økt vedlikehold og ikke minst
fornying. Men det kanskje største etterslepet ligger på det
fysiske, det bygningsmessige forhold knyttet til vedlikehold. Så sånn
sett kan ikke den driftsmessige sikkerheten graderes nedover på samme
måte som etterslepet i vedlikeholdet. 

  Jeg takker statsråden for svaret.
Jeg finner det tilfredsstillende at merknaden fra komiteen blir fulgt
opp, og at han ønsker å ta dette på alvor. 

Jeg viser til at Regjeringen har sagt at den
vil vise stor vilje til styrking av drift og vedlikehold på vegsiden,
og forutsetter at statsråden – som han nå sier –ønsker å følge opp
i forhold til trafikksystemene langs kysten. Vil statsråden
når man får oversikt over dette, følge
det opp i forhold til budsjettet for år 2000, og ikke minst
i forhold til Nasjonal transportplan, som Stortinget skal behandle neste år,
med rammer for 2002-2005?

  Når det gjelder det etterslep som
er påvist i forhold til vedlikehold, er det en sak som
bør få en hurtig oppfølging, og som ikke
nødvendigvis må ses i sammenheng med Nasjonal
transportplan. Men vi vil selvfølgelig se på den
totale sammenheng, og jeg ser for meg at man må foreta
en prioritering som går på de tekniske installasjonene
for å bedre sikkerheten når det gjelder fyrbelysningen
langs kysten. Så får man ta en prioritering av
det bygningsmessige i en rekkefølge som man synes er riktig,
men slik at man setter vedlikehold knyttet til sikkerheten på kysten
i første rekke. 

 Det blir oppfølgingsspørsmål – Karl
Eirik Schjøtt-Pedersen.

  Det har gjennom artikler i pressen vært
reist spørsmål om troverdighet ved Kystverkets
håndtering av disse spørsmålene. Komiteen har
i sin merknad antydet at man gjerne kunne se på muligheten
for å bruke eksterne fagmiljøer til å gå inn
og foreta en gjennomgang av kvaliteten av fyrtjenesten. En slik
bruk av eksterne fagmiljøer vil gi en mulighet for å få verifisert
tilstanden og også være en form for revisjon i
forhold til det arbeidet som foregår internt i etaten.
Har statsråden vurdert denne muligheten for også å gjøre bruk
av eksterne miljøer, f.eks. av typen Veritas?

  La meg bare understreke at de konkrete sakene
som har vært oppe i media i det siste, er av relativt gammel
dato. I de gjennomgangene vi har hatt med Kystverket, synes vi at
hele problemstillingen rundt sikkerheten for drift av fyr er på et
riktig spor. Vi har ingen grunn til å tvile på Kystverkets
troverdighet eller evne til å gjøre noe med saken.
Jeg tror man må knytte de problemene som her har oppstått,
til manglende budsjettmessig oppfølging gjennom tidligere år
fra regjering og storting. Det kan vanskelig lastes Kystverket at det
ikke har vært nok penger til å foreta nødvendig
vedlikehold. Den gjennomgangen vi har hatt så langt, gir
ingen grunn til å ha mistillit til at Kystverket er i stand
til å løse sine oppgaver når bare midlene
er til stede til det. Jeg vil selvfølgelig også vurdere
spørsmålet som Schjøtt-Pedersen reiser,
om å trekke inn Det Norske Veritas.

  Vi går videre til neste
hovedspørsmål.

  Jeg har et spørsmål til statsråd
Dørum.

Næringskomiteen har avgitt sin innstilling
i saken om etterbruk av arealene på Fornebu. Flertallet
går inn for en meget rask utbygging og etablering av et
kunnskaps- og IT-senter. Vi vet at dette vil kreve store investeringer også når
det gjelder samferdsel. 

Mitt spørsmål til statsråden
blir: Er planene for utbygging og et kunnskaps- og IT-senter på Fornebu
samkjørt med utbyggingsplanene for vei og bane i dette
området?

  I det forslaget Regjeringen har lagt fram,
er det samkjørt. Det er samkjørt på den
måten at Regjeringen, som kjent, har lagt opp til en anbudsrunde
på tomter som tidsmessig vil komme etter behandlingen av
kommunedelplanen, og som igjen vil komme etter konsekvensutredningen
for banesystemer. Skulle Stortinget velge en annen tidsplan, må man
i hvert fall være helt sikker på hvilke konsekvenser
det har. Den opplysningen som er gitt av næringsministeren,
som jeg kan bekrefte i dag, er at det nå arbeides for fullt
med en konsekvensutredning for banebetjeningen av Fornebu, fordi
en ikke kan se transportsystemene uavhengig av arealbruken og intensiteten
i bruk av areal. I den konsekvensutredningen er det etter krav bl.a.
fra Statens vegvesen og Oslo kommune tatt med en utredning av jernbane.
Disse tiltakene siles, som det heter, for første gang i disse
dager. Så skal man da regne med å få denne
på bordet i mai/juni – eller mer presist
tidligst mai/juni – og så vil dette gå inn
i kommunedelplan II for Bærum. Dette er forhold som Stortinget
er kjent med, disse planene er Stortinget kjent med, og jeg vil
vel anta at Stortinget er interessert i å ha det som kommer
ut av disse konsekvensutredningene, på bordet.

Det er jo slik at  når man bygger
ut et stort område, så henger samferdselsinfrastrukturen
sammen med dette. For å si det kort: Ting henger sammen,
selv om en av og til kanskje skulle ønske at de ikke gjorde
det.

  Jeg takker statsråden for svaret.
Jeg oppfatter at det hefter en del usikkerhet fortsatt ved investeringsbehovene
i forbindelse med Fornebu. Spørsmålet blir: Kan
statsråden si noe om størrelsen på samferdselsinvesteringene?
Kan statsråden si noe om en tidshorisont for gjennomføring
av infrastrukturutbyggingen? Og er det mulig å si noe om
hva dette kan bety for øvrige samferdselsprosjekter i Oslo-området,
for ikke å si resten av landet?

  Representanten stiller en rekke spørsmål
som det er helt umulig for meg å svare på nå,
for det første fordi en del av størrelsene er
knyttet til planer som er vedtatt, men hvor det ikke er budsjettpenger.
Noe av det ligger i Norsk veg- og vegtrafikkplan, hvor den  såkalte
vestkorridoren er ønsket, men bare ligger inne, så vidt
jeg vet, med 600  mill. kr. Den billigste utgaven av vestkorridoren,
altså E18 under lokk fra Frognerstranda til Høvik,
koster 3 milliarder kr, tilknyttende systemer 2-3 milliarder kr,
dobbeltsporet Skøyen–Asker, som Stortinget har
bedt om å få en egen forsert behandling av, koster
et sted mellom 4 og 8 milliarder kr, avhengig av alternativer. I
tillegg til dette har man den selvstendige baneutredningen mot Fornebu,
som jeg nettopp har gjort rede for henger sammen med konsekvensutredningen,
og som er et arbeid som pågår. Det er min plikt som
samferdselsminister i hvert fall å gjøre det jeg
 kan for at Stortinget skal være kjent med størrelsene.
Så er Stortinget selvfølgelig helt suverent til å foreta
vurderinger. Men jeg har som oppgave å sørge for
at ting kommer fram, og de beste svarene jeg kan gi på dette,
kan jeg ikke gi før konsekvensutredningen ligger på bordet.

 Det blir oppfølgingsspørsmål – Jan Johnsen.

  Jeg har følgende spørsmål
til samferdselsministeren:

Samferdselsbudsjettet ble veldig barbert ved
budsjettbehandlingen i Stortinget. Dette fikk store deler av landet lide
for. I Oslo-området har man hatt kraftig utbygging på veisektoren,
ikke minst mot Gardermoen, og det vil nå bli ganske betydelige
beløp i forbindelse med Fornebu.

Tror samferdselsministeren at det samferdselsbudsjettet
vi går i møte neste gang, er like stramt og gjerne
dårligere for Distrikts-Norge enn det vi opplevde nå?

  Statsråder skal ikke tro, de skal
vite, og de skal stå inne for det de vet. Så jeg akter
ikke å tro noe som helst om det budsjettet som ikke er
behandlet. Det jeg kan si, er at vi pr. i dag med det budsjettet
som er behandlet for i år, ligger etter når det gjelder
budsjettpenger i forhold til planpenger. Blant annet i Oslo-området
på Oslo-pakke I, som er et samarbeid mellom Oslo kommune
og staten, er det nå utelukkende bompenger inne til å drive
fram riksveiprosjektene. Det betyr at staten puffer sin andel av
bompengepakken foran seg, og den kommer selvfølgelig tilbake
som et krav senere i planperioden for at bompengeavtalen skal holdes. 

Hva man ellers vil bevilge penger til – det
skjer jo i de årlige budsjett. Men jeg kan si at pr. i
dag ligger bevilgningene pr. budsjett etter, pluss at vi generelt
har det slik at vi av statsfinansielle grunner – som startet
under arbeiderpartiregjeringen, og som min regjering har videreført – bremser
opp en del prosjekt på en slik måte at de direkte
er ulønnsomme. Vi puffer for øyeblikket 800 mill.
kr foran oss i ekstrakostnader på veiprosjekt bl.a., fordi
vi ikke har hatt tilstrekkelige budsjettrammer. Dette er de nakne
fakta.

  Da går vi videre til neste
hovedspørsmål.

  Spørsmålet mitt går
til næringsministeren.

«Varsellampene blinker»,
er eit uttrykk som òg har vore brukt ein god del i politisk
samanheng. Ikkje minst var det jamleg brukt av vår tidlegare
finansminister i arbeidarpartiregjeringa for å illustrere
behovet for ein økonomisk stram politikk, utan at det kanskje
førte til noka felles innsikt her i Stortinget.

Vi har nå i lang tid òg brukt
uttrykket «varsellampene blinker» i forhold til
dei utfordringane som norsk næringsliv står framfor
når det gjeld dei prognosane for arbeidsløyse
som etter kvart ligg føre.

Nå ser vi at fleire av landets største
selskap og hjørnesteinsbedrifter, rundt omkring på kysten
særleg, har varsla nedbemanning og permitteringar. Dagens
Næringsliv på laurdag prata om 40 000
som kunne miste jobben.  

Eg er klar over at næringsministeren
var innom temaet i eit svar til representanten Røsjorde
tidlegare i dag, men mitt spørsmål, som eg likevel
føler behov for, er: Kva slags ansvar ser næringsministeren
at han har som næringsminister i denne samanhengen? Og
har næringsministeren og Regjeringa nå ein offensiv
politikk og tiltak for å møte dette?

  Regjeringen har et ansvar, og næringsministeren
har et ansvar, for å gjøre det som står
i nasjonal politikks makt for å møte en utvikling, hvis
situasjonen skulle bli slik som kanskje varsellampene tyder på.
La meg også understreke innledningsvis til representanten
Rudihagen nødvendigheten av en stram finanspolitikk i denne
situasjonen. Vi har nettopp fått høre sentralbanksjefens
tale, hvor han sier at vi for inneværende år – med
det første statsbudsjett som denne regjering står
alene ansvarlig for å utarbeide – har en finanspolitikk
som er vel tilpasset den økonomiske situasjonen.  Det var
den ikke i de tre forutgående årene, som også tidligere
finansministre fra Arbeiderpartiet ledet an i.  Det synes jeg er
viktig å få fram.  Men nå har vi en finanspolitikk
som er tilpasset den situasjonen.  

Det er, som jeg sa i et tidligere svar, ikke
noe i makrotallene akkurat nå gjennom denne vinteren som
tyder på at vi har noen økende arbeidsledighet – tvert
imot har tallene holdt seg kanskje overraskende lave.  Jeg husker
en spontanspørretime, den siste før jul, hvor
dette var et sentralt tema, og jeg måtte svare på mange
angrep fra Arbeiderpartiet som gikk på at det var varslet
en veldig rask økning i disse tallene.  Pr. februar har
vi ikke sett det – snarere tvert imot.  Men også jeg
ser at her lyser det varsellamper innenfor bestemte bedrifter og
bransjer, dels fordi vi har fått konsekvensen av oljeprisen
så dramatisk, ikke bare innenfor oljesektoren spesielt,
men for den industrien som lever av oljevirksomhet som marked, som jeg
har sagt tidligere.  Dels er vi inne i en situasjon i hele verdens
næringsliv, om jeg skal få bruke et så stort
ord, hvor man åpenbart driver og omgrupperer, tenker annerledes,
ruster seg for den globale konkurransen, som nå skjerpes
veldig, hvor bedrifter selger ut deler av sin virksomhet for å kunne
bli større på smalere områder.  Det er en
utvikling som går over hele verden, og som også skjer i
Norge.  Vi har i dag omtrent det samme element av utenlandske investeringer
i Norge som andre land har, så på sett og vis
står vi omtrent likt med andre land i å ta del i
denne utviklingen som den økte globale konkurransen skaper.
 Men Regjeringen har en politikk for å møte dette,
og for de mer spesifikke områdene vil vi komme tilbake
i revidert nasjonalbudsjett.

  Eg takkar for svaret, men eg føler
at vi må gjere noko meir enn politimester Bastian i Kardemomme
by, at ein skulle skrive ned og så tenke vel gjennom det
før ein gjorde noko som helst.  For faktum er at allereie
i haust låg det føre nokså klare prognosar
for auka arbeidsløyse.  Arbeidsdirektoratet førespegla
70 000 ledige i tida framover.  I finansdebatten sa likevel
finansminister Restad at arbeidsløysa truleg ville gå ned
med 0,1 pst. i løpet av 1999 sett i forhold til året før.
 Arbeidsmarknadstiltaka vart halverte.  Spørsmålet mitt
til næringsministeren er derfor:  Tek Regjeringa dette
alvorleg?  Eg utfordrar næringsministeren på følgjande:
 Vil næringsministeren vere med og gjenreise solidaritetsalternativet,
og korleis skal han i tilfelle gjere det?  Faren er at ein nå òg
er litt for seint ute, iallfall på kort sikt, og det neste
spørsmålet blir derfor:  Vil næringsministeren,
sjølv om det ikkje er hans departement sitt ansvar, medverke
til å få arbeidsmarknadstiltaka opp på ansvarleg
nivå?

  Jeg er litt forundret over dette spørsmålet.
 Det er rett at vi hadde en debatt om dette i høst, og
det ble varslet, som det ble sagt her, at arbeidsledigheten kom
til å eksplodere.  Nå har det gått noen
måneder, vi har ikke bare kommet oss gjennom høsten,
men inn i nyåret, og arbeidsledighetstallene holder seg
fortsatt forbausende lave i forhold til de varsellampene vi ser.
 Det sier noe om at det er en betydelig grad av treghet i arbeidsmarkedet,
men vi er faktisk så langt i år langt under de
tallene som i nasjonalbudsjettet ble satt for gjennomsnittlig arbeidsledighet
for dette året.  Det betyr ikke at vi ikke tar problemene
alvorlig, det betyr ikke at vi ikke følger dette fortløpende,
og vi kommer tilbake i revidert nasjonalbudsjett med å se
nærmere på aktuelle tiltak.  Vi har gjort noe,
ved å fremme et forslag, som ligger til behandling i Rudihagens
komite, om å øke verftsstøtten.  Det
kan være om ikke så stort materielt grunnlag,
så iallfall et viktig signal til rederne som kjøper skip.
 

Solidaritetsalternativet vil bli gjenreist,
tror og håper Regjeringen, knyttet til lønnsoppgjøret
i vår, ikke minst fordi vi har klart å trekke
med oss alle arbeidstakerorganisasjonene og ikke bare én.

 Da går vi videre til neste
hovedspørsmål.

  Jeg har et spørsmål til samferdselsministeren.
 

I løpet av den tiden jeg har vært
her på Stortinget og i samferdselskomiteen, har jeg til
stadighet fått meldinger om grove overskridelser på samferdselsprosjekter.
 Det dukker ennå opp nye store overskridelser.  Det verste
er ifølge Dagens Næringsliv på mandag
dobbeltsporet på Østfoldbanen, der er det  en overskridelse
på ufattelige 1,2 milliarder kr.  Stortinget fikk denne
saken i 1986, og ble da forelagt utbyggingskostnader på 300 mill.
kr. Den har altså en sluttpris på 1,56 milliarder
kr.  Hvordan skal vi politikere forholde oss til de tall og beregninger
som kommer fra departementet, når det til stadighet forekommer
feilberegninger og overskridelser?

  Man skal gjøre det som regjeringen
Bondevik bl.a. gjorde da man satte ned den gruppen som har brakt
fram disse eksemplene, hvor man har bedt en rekke departementer
komme med de groveste eksempler de kunne komme på, for å kunne
lære av det.  Nå er den saken til behandling.
 Rapporten foreligger delvis slik som representanten sier det, og
den vil selvfølgelig bli gjennomgått.  Men noe
har jo skjedd.  Det ble vedtatt meget strenge retningslinjer for
veiutbygging i budsjettet for 1998, det er også trukket
opp strenge retningslinjer for jernbaneutbygging, slik at fra nå av
er det stilt strenge krav til hva slags kostnadsavvik det skal være,
og det er stilt strenge krav til planleggingsforutsetninger før
et prosjekt fremmes.  Men de kravene forelå ikke med samme
strenghetsgrad i den tidsperioden representanten tar opp.  Når
man tar dette fram, er det for aldri å hvile – idet
man skal stadig lære noe nytt og se om man kan finne ut
av prosjekter som sprekker, enten de sprekker på samferdsel
eller statsbygg – på Rikshospitalet eller hvor
det måtte være.  Man plikter å forvalte
pengene på en bra måte, og på samferdselssektoren
har det skjedd en vesentlig oppstramming og opprydding.  Derfor
har Stortinget fått bl.a. en rekke samferdselsprosjekter
om igjen, bl.a. i statsbudsjettet for i år, og det kjenner
jo også representanten Nistad til.  Men ofte er det slik
at Stortinget på tross av kunnskap om betydelige overskridelser
sier: Fortsett!  Et eksempel på det er Drammenspakka.  Men
Stortingets vilje er lov, og da fortsetter det selv om kostnadene
er betydelige.

  Jeg takker for svaret.  Jeg er veldig fornøyd
med at det vil bli en oppstramming, og håper at det vil
bli det.  Men i hvilken grad rammer de overskridelsene som er nå,
de andre prosjektene som er planlagt?  Blir det tatt penger fra
andre prosjekter for å fullføre disse prosjektene
som det nå er overskridelser på?  Hvis det blir
gjort på den måten, blir da pengene beregnet som
et lån og tilbakeført til de andre prosjektene?
 Vil de planlagte andre prosjektene bare bli utsatt i tid, eller
vil de kanskje overhodet ikke bli fullført eller påbegynt?

  Dette jernbaneprosjektet ligger langt tilbake
i tid, og det er gjort opp. De prosjektene vi har nå, holder
så vidt jeg husker i farten, stort sett rammene. Hvis de
ikke gjør det, går det ut over andre prosjekter
ved at det forsinker dem. Det får Stortinget beskjed om
i hver eneste enkeltsak eller i budsjettproposisjonene.

På veisiden er det slik at når
kostnadene øker, som f.eks. når det gjelder Drammenspakka
og Trekantsambandet i Hordaland, går det ut over andre
prosjekter. Det sprer seg på den måten at andre
prosjekter blir satt senere i gang. Noe av det jeg ser på nå,
er hvordan man f.eks. ved bompengeavtaler kan gardere seg mot at
staten alltid skal bære kostnadene hvis sprekken er større
enn 10 pst. Trekantsambandet i Sunnhordland er et eksempel på det. Det
har fått meg til å se på om vi kan få til
en helt annen risikofordeling.

Men det er slik på samferdselssektoren,
i motsetning til på mange andre sektorer, at dette sprer
seg og rammer andre tiltak. Av og til skulle jeg – et lite
hjertesukk – ha ønsket at man kunne få de
ekstrabevilgningene som andre sektorer får, men slik er
livet. Det er hardt og ubarmhjertig, og du har bare de pengene du
har.

  Statsråd Dørum
har også bedt om å få ordet til å korrigere
en opplysning som han gav i et tidligere svar.

  Freud spilte meg et puss, for jeg kom til å si
at dobbeltsporet ble litt billigere enn den billigste varianten.
Jeg sa at det ville koste mellom 4 og 8 milliarder kr. Det billigste
er dessverre bare på 5,5 milliarder kr. Det var nok min
kjærlighet til jernbanen som fikk meg til å gi
en informasjon som var i mildeste laget.

 Det var på svaret til Gjerpe
Hansen.

Da er tiden for den muntlige spørretimen
omme, og vi går over til den ordinære spørretimen.





                    
                    
                    

 Det blir en rekke endringer i den
oppsatte spørsmålslisten, og presidenten viser
i den sammenheng til den oversikt som er omdelt på representantenes plasser
i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 2, fra representanten
Erik Solheim til utenriksministeren, vil bli tatt opp av representanten
Hallgeir H. Langeland.

Spørsmål 6, fra representanten
Torbjørn Andersen til kommunal- og regionalministeren,
utsettes til neste spørretime, da statsråden er
bortreist.

Spørsmålene 7 og 8, fra henholdsvis
representantene Torbjørn Andersen og Leif Lund til kommunal-
og regionalministeren, vil bli besvart av samferdselsministeren på vegne
av kommunal- og regionalministeren, som er bortreist.

Spørsmålene 9 og 10, fra
henholdsvis representantene Jon Olav Alstad og Signe Øye til arbeids-
og administrasjonsministeren, vil bli besvart av samferdselsministeren på vegne
av arbeids- og administrasjonsministeren, som er bortreist.

Spørsmål 11, fra representanten
Hallgeir H. Langeland til arbeids- og administrasjonsministeren,
er trukket tilbake.

Spørsmål 17, fra representanten
John I. Alvheim til helseministeren, vil bli besvart av kirke-,
utdannings- og forskningsministeren på vegne av helseministeren,
som er bortreist.

Spørsmålene 18 og 19, fra
henholdsvis representantene Britt Hildeng og Asmund Kristoffersen
til helseministeren, utsettes til neste spørretime, da
statsråden er bortreist.

Spørsmålene 20-24, fra henholdsvis
representantene Jørn L. Stang, Leif Lund, Ågot Valle og
Tor Nymo til justisministeren, vil bli besvart av kirke-, utdannings-
og forskningsministeren på vegne av den konstituerte justisminister,
som er bortreist.





                    
                    








        

Spørsmål 1


    
        

Spørsmål 2


    
        

Spørsmål 3


    
        

 Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15 


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    



                    

 Dette spørsmålet,
fra representanten Erik Solheim til utenriksministeren, vil bli
tatt opp av representanten Hallgeir H. Langeland.

   Eg vil gjerne stilla følgjande spørsmål:

«Utenriksministeren sa i den ordinære
spørretimen 10. februar 1999 at Norge ikke lager noen særordning
for Israel når en israelsk ubåt som kan ta atomvåpen,
får øve i norsk farvann.

Hvilke andre land utenfor NATO er i dag gitt
tillatelse til slik øvingsvirksomhet, og mener utenriksministeren
det er sikkerhetspolitisk gunstig å gjøre norskekysten
til et mulig øvelsesområde for ubåter
fra land i hele verden?»

   La meg i besvarelsen av det spørsmålet
som opprinnelig er stilt av representanten Solheim som et oppfølgingsspørsmål,
i dag først få vise til mitt svar i spørretimen
for to uker siden.

Som jeg sa den gangen, innebærer ikke
tillatelsen til å utprøve en Dolphin undervannsbåt
i norsk farvann og til å anløpe Marvika orlogsstasjon
noen særordning for Israel.  Den konkrete anmodningen fra
israelsk side ble vurdert i henhold til gjeldende regelverk, som
er godkjent av Stortinget.  Behandlingen av søknaden ble
gitt en bred vurdering, og det ble konkludert med at det
var grunnlag for å gi tillatelse.

Tilsvarende behandling vil måtte gjøres
hvis det skulle komme en henvendelse fra et annet land utenfor NATO.
 Forskrift om fremmede militære fartøyers og luftfartøyers
adgang til  norsk territorium under fredsforhold ble endret i 1997.
 Den nye forskriften gir adgang til aktiviteter av den art det her
er snakk om, etter tillatelse fra norske myndigheter.

Etter at den nye forskriften trådte
i kraft, er det ikke kommet søknader om anløp
av fartøyer fra andre land utenfor NATO for tilsvarende øvingsvirksomhet.
 Det er derfor ikke mulig for meg nå å ta stilling
til eventuelle andre søknader uten å kjenne nærmere
detaljer.

La meg i denne sammenheng også få understreke
at jeg i spørretimen den 10. februar sa at vi legger til
grunn at undervannsbåten er av konvensjonell type.

  Eg takkar utanriksministeren for svaret.

Eg vil gjerne likevel utfordra han til å vera
meir presis når det gjeld nasjonalitet.  I prinsippet kan
ein då ikkje avvisa f.eks. russiske ubåtar dersom
dei skulle søkja om å øva i norsk farvatn.
 Eg vil gjerne be om at utanriksministeren stadfestar det.

Eg vil òg ha ein garanti frå utanriksministeren
om at desse ubåtane ikkje fører atomvåpen.
 Den risikoen vil me ikkje ha i norske farvatn.  Kan utanriksministeren stadfesta
det?

   Som jeg sa i mitt svar, er det ifølge
de forskriftene som nå gjelder, og som Stortinget har godkjent,
ikke noen automatikk i å si nei. Vi har altså en
adgang til å si ja.  Det betyr selvsagt ikke at vi ikke
kan avvise ubåter fra land som ikke er medlemmer av NATO.
 Men det betyr at vi må gjennomgå dette i hvert
enkelt tilfelle og foreta en vurdering, og det vil vi selvsagt gjøre.
 

Når det gjelder den andre delen av
spørsmålet, sa jeg at vi legger til grunn at dette
er ubåter av konvensjonell type.

  Då tolkar eg utanriksministeren slik
at han vurderer dette frå sak til sak.  Han har då funne
ut det at Israel er så kjekke og greie at dei skal få øva
her.  Men så vil han ha andre prinsipp og gjera andre vurderingar
ut frå kva land som søkjer.  Dette må bli
rimeleg komplisert.  Eg vil berre spørja heilt konkret:
 Dersom russiske styresmakter skulle søkja, på kva grunnlag
skulle ein kunna avvisa dei?

  Nå er det vel ikke så uvanlig
at man må foreta en vurdering fra sak til sak, og det vil
vi også gjøre her. 

I mitt første svar sa jeg:

«Tilsvarende
behandling vil måtte gjøres hvis det skulle komme
en henvendelse fra et annet land utenfor NATO. Forskrift om fremmede
militære fartøyers og luftfartøyers adgang
til norsk territorium under fredsforhold ble endret i 1997. Den
nye forskriften gir adgang til aktiviteter av den art det her er
snakk om, etter tillatelse fra norske myndigheter.»

For å gjenta det jeg sa, vil norske
myndigheter i hvert enkelt tilfelle vurdere om man ønsker å gi
adgang til den type aktiviteter. 





                

 Dette spørsmålet
er utsatt til neste spørretime. 

Spørsmålene 7 og 8, fra henholdsvis
representantene Torbjørn Andersen og Leif Lund til kommunal-
og regionalministeren, vil bli besvart av samferdselsministeren på vegne
av kommunal- og regionalministeren, som er bortreist.





                

  Dette spørsmålet
er trukket tilbake.





                

  Spørsmålet, som
er stilt til helseministeren, vil bli besvart av kirke-, utdannings-
og forskningsministeren på vegne av helseministeren, som
er bortreist.

  Mitt spørsmål til helseministeren
ber jeg nå den ærede kirke-, utdannings- og forskningsministeren å besvare:

«Er det så langt tatt noe
standpunkt til den videre drift av Hjertesenteret, som i dag er
i lokalet ved det gamle Rikshospitalet, etter at Rikshospitalet
flytter til Gaustad?»

  Hjertesenteret er en viktig del av helsetilbudet
til hjertepasienter i Norge. Det opereres om lag 700 pasienter i året.
På landsbasis blir det foretatt nær 4 000
hjerteoperasjoner pr. år. Senteret er organisert som en
stiftelse på grunnlag av en avtale mellom Akershus fylkeskommune
og staten. Det inngår ikke i noe fylkes helseplaner.

I løpet av de siste 10-15 år
har vi kunnet konstatere den gledelige utviklingen at hyppigheten
av alvorlige hjerte-/karsykdommer har avtatt. Det betyr
også at behovet for kirurgiske inngrep på hjerte
eller kransarterier ikke har økt til tross for utvidede
indikasjoner ved å operere eldre pasienter eller foreta
nye inngrep på tidligere opererte. Det forventes heller
ingen ny økning av hjertekirurgi i tiden fremover. Hjertekirurgi
i Norge er forutsatt å være en oppgave for regionsykehusene.
Alle regionsykehus har derfor bygd opp hjertekirurgiske seksjoner som
ivaretar planlagte og akutte operasjoner samt utdanningsoppgaver
og forskning. I forbindelse med at en på 1970- og 1980-tallet
fikk et økt behov for hjertekirurgi, klarte ikke regionsykehusene å dekke
hele behovet. Det ble derfor etablert to frittstående hjertekirurgiske
senter, Feiringklinikken og Hjertesenteret.

På anmodning fra Sosial- og helsedepartementet
har Statens helsetilsyn innhentet uttalelser fra landets regionsykehus
om behov for hjertekirurgisk virksomhet av den type som Hjertesenteret
utfører. Denne vurderingen er foreløpig ikke avsluttet.
Behovsanalysen vil være en viktig premiss for den videre
utvikling av behandlingskapasiteten på området. 

Når det gjelder Hjertesenterets framtid,
har det i utgangspunktet vært forutsatt at all virksomhet
skal flytte ut fra det nåværende rikshospitalområdet
primo september i år. Det er praktisk mulig at Hjertesenteret
i noen tid kan fortsette å være der det er i dag,
også utover dette tidspunkt, men fra 1. februar 2000 er
det planlagt startet opp byggearbeider i stor målestokk
i det nåværende rikshospitalområdet.
Etter dette tidspunkt vil det være stor ulempe knyttet
til en eventuell fortsatt virksomhet i de nåværende
lokalene. Flere alternative plasseringer er diskutert, bl.a. en
plassering på det nåværende Revmatismesykehuset.
En fremtidig løsning vil også avhenge av den behovsvurdering
Helsetilsynet nå arbeider med.

  Jeg takker statsråden for svaret.
Opplysningen i svaret om at det skulle være et mindre og
fallende behov for åpne hjerteoperasjoner i fremtiden,
er oppsiktsvekkende, og det stemmer ikke med uttalelser fra den
fagekspertise jeg har kontaktet i denne sammenheng. Dette er en
sak som jeg i aller høyeste grad er nødt til å komme
tilbake til. 

Når det gjelder den videre drift av
Hjertesenteret på Rikshospitalet, er jeg helt enig med
statsråden i at det ikke er mulig å drive behandling
av denne type pasienter etter at byggearbeidene med renoveringen
av det gamle Rikshospitalet har startet. Revmatismesykehuset kan selvfølgelig
være et alternativ. Det som er problemet, er at det der
vil få en relativt stor fysisk avstand fra Rikshospitalets
hjertekirurgiske spesialiteter. Nærhet til disse har vært
en fordel og faktisk en forutsetning for den vellykkede behandlingskapasitet
man har pr. dags dato. Er det ikke mulig å vurdere å flytte
også Hjertesenteret til Gaustad?

  Eg deler representanten Alvheims syn på at
det har vore svært vellukka det senteret som det her vert
referert til. Når det gjeld dei ulike vurderingane av behova,
var det ei førebels vurdering som eg òg gav uttrykk
for på vegner av helseministeren, på grunn av
at ein hentar inn vurderingar frå alle regionsjukehusa
ut frå både ein behovsanalyse og ein kapasitetsanalyse.
Samstundes har ein heile tida òg sett på korleis
ein kan løyse situasjonen for Hjertesenteret. 

Når det gjeld om det kan vere kapasitet
på Gaustad til å flytte Hjertesenteret dit, ber
eg representanten Alvheim om respekt for at det må eg bringe
vidare til helseministeren. Det spørsmålet tør
eg ikkje ha noka meining om. Reint generelt vil eg seie at vi har
vel erfaring med at ein med alle dei tilleggsoppgåvene
som ein etter kvart har lagt til Rikshospitalet, har fått
ein del dramatiske konsekvensar. Men eg skal på vegner
av Regjeringa love at oppmodinga skal takast med og takast på alvor. 

  Jeg takker igjen statsråden for svaret.

Jeg tar avstand fra at det skulle ha vært
tillagt Rikshospitalet en rekke ukjente oppgaver som har fått
dramatiske følger – man tenker kanskje på overskridelsene,
forsinkelsene og det hele. Alle disse oppgavene var kjent fra starten
av, det er bare Stortinget som ikke har fulgt opp. 

Antall hjerteoperasjoner pr. 100 000 innbyggere
har økt fra år til år, og det øker
fortsatt. Vi har den situasjonen at det i dag opereres med åpen
hjertekirurgi også på pasienter helt opp til 90 år.
Vi får en betydelig økning i antall eldre frem
mot år 2007 – 2010, slik at til den tid er behov
for en økt kapasitet innen hjertekirurgi i forhold til dagens
situasjon. Det kan derfor ikke være mulig å redusere
dette behandlingstilbudet, slik man kunne få inntrykk av
i statsrådens svar til meg. 

 Når det gjeld endringane i behov,
viser eg til det eg sa i svaret, at trass i at ein hadde utvida
indikasjonar ved at eldre menneske no fekk høve til operasjon,
var det gledeleg at det var ein nedgang i tilfella i befolkninga
generelt. Samstundes er det klart at her har Helsedepartementet
allereie sett i verk ein grundig prosess, som skal ta ansvar for
at dei som treng denne behandlinga, får denne behandlinga. 

Når det gjeld Rikshospitalet, trur
eg ikkje at eg skal føre vidare i eit kort innlegg kva
som er grunnen til desse endringane, som har fått slike
konsekvensar. Det får nok Stortinget høve til å kome
attende til. 





                

 Disse spørsmålene
er utsatt. 

  Spørsmålene 20 – 24,
fra henholdsvis representantene Jørn L. Stang, Leif Lund,
Ågot Valle og Tor Nymo til justisministeren, vil bli besvart av
kirke-, utdannings- og forskningsministeren på vegne av
den konstituerte justisminister, som er bortreist. 





                

 Det foreligger ikke noe referat.





                    
                    
                    

