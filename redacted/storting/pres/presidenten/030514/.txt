 Representanten Jan Simonsen vil fremsette
et privat forslag.

 Jeg har gleden av å fremme et forslag
om å gi pionerdykkerne i Nordsjøen ærespensjon etter
de samme økonomiske retningslinjene som gjelder for krigspensjon,
som er omtrent 240 000 kr.

Dette forslaget er egentlig utarbeidet at Vidar
Kleppes nye parti, Demokratene, hvor jeg selv er medlem. Men jeg har
oppfattet Stortingets regelverk slik at jeg her har status som uavhengig
representant, og at det derfor må være
formelt riktig å fremme forslaget ikke på vegne
av Demokratene, selv om jeg er medlem der, men på vegne
av meg selv.

 Presidenten vil ubetinget anse det
alternativet som det mest betryggende.

Representanten Heidi Sørensen vil
fremsette et privat forslag.

 På vegne av representantene Heikki
Holmås, Kristin Halvorsen og meg selv
vil jeg fremme forslag om opprettelse av Alnaelva miljøpark.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:  

– statsråd Valgerd Svarstad Haugland

– statsråd Laila Dåvøy 

– statsråd Børge Brende

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg. –

Vi starter da med første
hovedspørsmål, fra representanten Vidar Bjørnstad.

 Jeg har et spørsmål til statsråd Svarstad
Haugland.

Statsråden har forrige uke
uttalt seg til media om en viktig politisk sak for folk flest, og
jeg håper at statsråden også kan dele sine
synspunkter med Stortinget.

Regjeringen har foreslått en ny lov,
som åpner for frislipp av privatskoler med garantert
statlig finansiering. Arbeiderpartiet
vil slåss for å styrke den offentlige fellesskolen
som den viktigste møteplassen for alle
unger, uansett bakgrunn. Hvorfor er det så viktig for Kristelig Folkeparti å bidra
til privatisering av den offentlige grunnskolen, noe som åpner
for sortering av unger etter foreldrebakgrunn og karakterer?

Jeg vet at statsråden har mulighet
til velge om hun kan og vil svare, all den stund Høyre
sitter i førersetet i Regjeringens skolepolitikk.

 Spørsmålet om å svare eller ikke
svare avhenger vel ikke av partiers posisjoner. Det avhenger
av statsrådens ansvarsområde, men statsråden
står helt fritt til å svare på vegne
av andre statsråder hvis hun ønsker.

 Det svaret som eg vil gi, vil sjølvsagt vera
på vegner av Regjeringa. Det er ikkje enkeltparti
som er i regjering. Det er tre parti, og vi står saman
om den politikken vi fører.

Skulepolitikken ligg ikkje innanfor
mitt ansvarsområde, men det er ei hjartesak for Kristeleg
Folkeparti, også ein sterk offentleg skule. Eg
vil ta avstand frå måten spørsmålet
var formulert på, for vi ynskjer også å byggja opp
under ein sterk offentleg skule. Samtidig synest vi at foreldrefridomen
er veldig viktig, og at foreldra sjølve skal
få lov til å velja skule, om dei ynskjer å senda
borna til ein frittståande skule eller til ein
offentleg skule. For meg er det ganske lett å kombinera
dei to ynska – satsa på ein offentleg, god skule,
men samtidig leggja vekt på foreldreretten, slik at dei
kan velja ein annan skule for borna sine dersom det er
det dei ynskjer. Det må vera ein viss eigendel
for dei foreldra som ynskjer å senda
borna sine dit. Det vil kosta dei noko, men prisen må ikkje
bli så høg at det berre er rikfolk som har råd.

Lat meg få leggja til, sidan det står
ei rekkje folk bak som sannsynlegvis skal følgja opp, at
eg har ikkje tenkt å gå inn i ein vidare
skulepolitisk diskusjon. Men eg ynskjer å skjera det ned
til heilt generelle haldningar i forhold til kva Regjeringa står
for, og kva Kristeleg Folkeparti står for. Eg
går ut frå at det er på bakgrunn av landsmøtet
i helga representanten stiller spørsmål.

 Jeg skal være generell.

Statsråden har selv uttalt at etablering
av private skoler kan skape problemer for den
offentlige skolen, både økonomisk og
ressursmessig. Det er tydelig at hun er urolig, og jeg er glad for
at statsråden erkjenner det. Problemet
er at hun ikke har gjort noe for å bøte
på uroen. Jeg har ikke noe greie på det,
men det må vel være dette som kalles å tale
med to tunger. Statsråden kjenner helt sikkert til situasjonen
i skolesektoren i kommunene, med reduksjoner i lærerstillinger
og nedskjæringer.

Kommunenes muligheter til å si nei
til private skoler blir i praksis svært begrenset. Men
penger til privatskolene vil tappe kommunenes skolebudsjetter. Burde ikke Kristelig
Folkeparti ut fra sitt verdigrunnlag forsvare fellesskapet
som kommunene og den offentlige grunnskolen representerer, i stedet
for mer marked og private skoler som vil sortere elever i ung alder?

 Presidenten vil skyte inn at det
er bemerkelsesverdig hvis det finnes politikere som ikke
har kjennskap til å tale med to tunger.

 Eg er i grunnen einig i den merknaden.

For å svara på spørsmålet:
For det fyrste tek eg avstand frå måten å formulera
seg på her. Det er ikkje skulen som sorterer
born; det er foreldra som vel kor dei vil senda
borna sine. Skular har ikkje ei slik sortering. Det er det
eine.

Det andre er at mitt svar i forhold
til uroa i kommunane var svar på bakgrunn av gamal finansieringsordning for
dei private skulane. No har vi lagt opp til ny finansieringsordning
for dei private skulane, der ein tek utgangspunkt i dei kommunale
kostnadene ved skuledrift. Og då blir konkurransen mellom
dei offentlege skulane og privatskulane annleis. Dessutan
kjem pengane til dei private skulane frå sentralt
hald.

 Jeg takker statsråden for svaret.

 Presidenten er noe i tvil om hvordan
dette er å anse i forhold til Stortingets reglement. Saken
om private skoler ligger til behandling i Stortinget, og den kommer
opp til debatt i aller nærmeste fremtid. Fagstatsråden
er ikke til stede, og hvis jeg oppfatter statsråden
riktig, ønsker hun ikke å besvare
ytterligere spørsmål som går på saken.
I den utstrekning det er denne sak det da dreier seg om,
vil presidenten anse at det er lite hensiktsmessig å gi
anledning til tilleggsspørsmål.

Vi går da videre til neste hovedspørsmål.

 Jeg vil stille et spørsmål
til miljøvernminister Børge Brende, men først
gratulere med vervet som leder for FNs kommisjon for bærekraftig utvikling.

En av de aller viktigste
oppgavene man står overfor om man skal skape en bærekraftig
utvikling, er å redde regnskogen. Det er her mesteparten
av det biologiske mangfoldet befinner seg. Hvert år forsvinner
det regnskog tilsvarende halvparten av Norges areal. Mesteparten av
regnskogen er ikke hogd bærekraftig, og den er ofte også ulovlig
hogd. Forbrukerinspektørene kan i dag fortelle at regnskogteak
fra militærdiktaturet i Burma brukes i produksjon
av norske fritidsbåter. Halvparten av den opprinnelige
skogen av teak i Burma er allerede borte, og teakeksport er militærdiktaturets
største inntektskilde.

Statsråd Børge Brende har
tidligere lovt et forbud mot innførsel av slikt regnskogstømmer
i Norge, og mitt spørsmål er: Når kommer
forbudet, og hva vil lederen av FNs kommisjon for bærekraftig
utvikling gjøre for å stanse regnskogsødeleggelsen?

 Først takker jeg for de hyggelige
ordene fra representanten Sørensen. Det blir en tøff
jobb å følge opp Johannesburg-toppmøtet.
Vi vet fra Rio at dét var et vellykket møte, men
det å gjøre ord om til handling er tungt på miljøutviklingsområdet.

Når det gjelder spørsmålet
om import av teak fra Burma, må jeg si at jeg synes det
er veldig uheldig, og jeg ser alvorlig på at norske
bedrifter faktisk velger å importere fra militærdiktaturet
Burma. Statsministeren har vel flere ganger oppfordret norsk næringsliv
til ikke å gjøre det. Det er også slik
at den teaken som brukes i disse båtene, er det fullt mulig å erstatte
med f.eks. behandlet norsk furu. Norge har vært
en båtbyggernasjon gjennom mange hundre år – jeg
skulle til å si tusen år – og vi har også vært
i stand til å bruke norske treslag.
Hvis man skal bruke regnskogstrevirke, bør det være
trevirke som er sertifisert, dvs. som man garanterer er tatt ut
på en bærekraftig måte. For å hindre
at man driver import med ulovlig hogd regnskog, har Norge
tatt initiativ til å få til
en avtale med myndighetene i Indonesia, hvor de har akseptert at
vi skal kunne nekte import av ulovlig hogd regnskog.

Jeg tror det er noe vanskeligere å få til
en slik avtale med militærdiktaturet i Burma, for å si
det slik. Men jeg har nå gitt beskjed om – i brevs
form og også i møtes form – at
vi tar kontakt med disse båtbyggerne, for da å understreke
det sterke norske engasjementet imot ulovlig hogd regnskog.
Regnskogen er det viktigste vi har i forhold
til å være jordas lunger, og også det
viktigste i forhold til det biologiske mangfold.

Men jeg har aldri sagt at vi skal
innføre et forbud mot import av regnskogstrevirke i Norge.
Det jeg har sagt, er at vi skal innføre klare regler i
forhold til sertifisering, og at dette må harmonere med
WTO-regelverket.

 Børge Brende skrev i Dagbladet den
3. juli 2002:

«Regjeringen
vil gå inn for forbud mot innførsel av trevirke
som er ulovlig hogd, og vurdere ulike virkemidler for å hindre
innførsel av trevirke som ikke er miljøsertifisert.»

Videre avslutter han kronikken med å skrive:

«Vi
bør sikre at bare tømmer som er bærekraftig produsert,
eksporteres til Norge.»

Når statsministeren, miljøvernministeren
og andre også fra Regjeringen oppfordrer
bransjen til å stoppe denne importen i fem år,
er det ikke på tide at Regjeringen
selv handler og får på plass det forbudet vi trodde miljøvernministeren
varslet i fjor?

 Det kan hende at miljøvernministeren har
fått tømmermenn i mellomtiden.

 Jeg må si at jeg tror man skal lete
lenge etter en regjering som har tatt så mange konkrete
skritt i forhold til å hindre import av ulovlig hogd
regnskog. Det som representanten underslår i sitt spørsmål,
er at jeg selvsagt hele tiden har understreket at et forbud
mot ulovlig hogd regnskog må skje i regi
av WTO. Norge kan ikke innføre regler
som ikke vil bli akseptert av WTO. Det er punkt 1.

Punkt 2 er at vi også har
tatt initiativ til å få til
bilaterale avtaler med ulike land for å få til
denne type forbud, som er i tråd med WTO. Vi
har også innledet et samarbeid
med EU som driver med det samme. Derfor var den avtalen vi fikk
med Indonesia, ganske banebrytende, hvor vi kan si at
vi importerer ikke dette tømmeret fra Indonesia,
fordi det er ulovlig hogd. Dette er også i tråd med
WTO-regelverket, fordi Indonesia har
akseptert det.

 Det blir oppfølgingsspørsmål – Karin Andersen.

 Det er når virkemidlene kommer på bordet,
vi ser om vi greier å oppnå resultater. Jeg føler
meg ikke helt bekvem med at vi ikke har på plass
de virkemidlene som må til for å sikre en så viktig
sak, som miljøvernministeren sier. Det er verdens lunger
vi snakker om.

Jeg har to helt konkrete spørsmål
til miljøvernministeren. Det ene er: Vil miljøvernministeren
ta initiativ, særlig gjennom sin nye stilling, til å få på plass
et sterkere forbud og regelverk gjennom WTO for å sikre
dette viktige formålet? Og er det slik at miljøvernministeren
er sikker på at regelverket
i WTO hindrer Norge i å ha sterkere
tiltak mot bruk av truet regnskog enn det vi har i dag?
Hadde det ikke vært lurt å gå en
runde til og se om det kanskje var noen grep vi kunne
gjøre nasjonalt før vi sier: Nei, WTO hindrer
oss i å gjøre dette? Jeg er ganske sikker
på at det her finnes mer vi kan gjøre nasjonalt.

 Det som er hovedpoenget knyttet til regnskog,
er at den må behandles på en bærekraftig
måte. Det er ikke alt uttak av regnskog
som i utgangspunktet er galt. Det er klart at vi har også hogd
i skoger i Norge gjennom mange hundre år.
Det vi må hindre, er altså et uttak
fra regnskogen som ikke er bærekraftig.
Derfor vil Norge også i WTO-sammenheng fremme,
og har fremmet, at i forhold til ulovlig hogd regnskog, som det hele
tiden har vært snakk om, skal det være
lov til å si nei til import. Vi har også sagt
at vi i Norge i utgangspunktet bare ønsker å importere
FSC-sertifisert trevirke fra regnskog, som altså er garantert
tatt ut på en bærekraftig måte. Vi kan ikke
nekte fattige mennesker å hogge trær, men det
må skje på en bærekraftig måte.

I tillegg er det slik at vi på vegne
av staten har sendt ut brev til alle statlige etater om
at man skal være meget tilbakeholden med innkjøp
av trevirke fra regnskog. Det må være
FSC-sertifisert. Vi har også tatt initiativ
til å få til bilaterale avtaler med en rekke land
for å hindre import av ulovlig hogd regnskog.
Vi har fått til denne ganske banebrytende avtalen
med Indonesia.

 Vi går til neste hovedspørsmål.

 Mitt spørsmål går
til kulturministeren.

I sin tale til landsmøtet sier
statsråden at Regjeringen vil prioritere en bevilgning
til Hålogaland teater, en nysatsing på 172 mill. kr.
Samtidig vet vi at vi ikke har sett noen signaler
med hensyn til operasaken. Det skal brukes 3,5 milliarder kr
til nytt bygg og et uvisst antall milliarder til området
rundt i tillegg til 200–300 mill. kr
i driftsstøtte pr. år. Det Regjeringen ikke
vil bruke penger på, kan vi lese om
i gårsdagens Dagbladet, hvor man sier nei til
pensjonister og nei til barnefamilier, bl.a.

Statsråden er også leder
av et av regjeringspartiene, så mitt spørsmål
er: Et klart nei til barnefamilier, til eldre pluss til
norsk sjøfart og et klart ja til penger til teater
og opera – er det en riktig tolkning av Regjeringens politiske
prioriteringer?

 Det er sanneleg ikkje ofte
ein får spørsmål om det ein førebur
seg til, i desse spontanspørjetimane, men sånn
skal det kanskje òg vera.

Eg er kjempeglad for og stolt over at Regjeringa ynskjer å byggja
Hålogaland teater. Dette teatret har dei venta
på i nesten 50 år, og dei var veldig
skuffa då vi ikkje fann midlar på budsjettet
for i år, difor har dei altså fått tilsagnsfullmakt
for den summen dei skal få frå staten. Betalinga
kjem til å byrja til neste år, i 2004, og dei får
setja i gang med å byggja med ein gong. Dette er eit kulturbygg
som pensjonistar og barnefamiliar kjem til å ha glede av.
Heile Nord-Noreg, ja, eg trur heile kulturnasjonen Noreg, kjem til å ha
glede av det. Det er eg glad for og stolt over at vi har prioritert.

Når det elles gjeld det
som kjem til å stå i revidert nasjonalbudsjett
i morgon, har eg ikkje tenkt å seia noko
om det. Eg vil berre seia at det ikkje er snakk om å nedprioritera
dei områda som representanten nemnde. Elles kjem tala i
morgon, og noko meir vil ikkje eg seia i dag.

 Presidenten noterer med glede at
det denne gangen har lyktes å overraske en statsråd
med et spørsmål i spontanspørretimen.
Det må jo bety at den fungerer etter
hensikten.

 Jeg takker for svaret.

Sist helg var det landsmøte i Kristelig
Folkeparti, og bak talerstolen stod det nye slagordet: familie og
omsorg. Jeg lurer på om man hadde gjort en liten feil,
at man hadde glemt et par ord, at det skulle stått 

nei til 

foran slagordet. Jeg vil foreslå at
statsråden kanskje endrer slagordet til: nei til familie
og omsorg.

Det løftet som er foreslått
for pensjonistene, og som Regjeringen har kunngjort i
avisen at man ikke ønsker å støtte,
er i beløp omtrent det samme som Regjeringen vil bruke
på opera. Jeg føler at jeg ikke får
noe klart svar når det gjelder de prioriteringer som Regjeringen
legger til grunn. Det er snakk om betydelige uttellinger, flere hundre
millioner hvert år, som da skal brukes på teater
og opera, og som prioriteres. Man prioriterer ikke de
eldre, man vil ikke prioritere barnefamiliene, og man
vil ikke prioritere norske sjøfolk.

 No føretrekkjer eg at Ulf Knudsen
ikkje legg seg opp i kva slagord Kristeleg Folkeparti
skal bruka. Han bør ha nok med sitt eige.

Vi kjem til å prioritera både
pensjonistar og barnefamiliar. Familie og omsorg er eit godt slagord
for partiet. Vi kjem òg til å leggja til rette
for at det kan gjennomførast i kommunepolitikken. Dette
talmaterialet kjem i morgon.

Elles undrar for så vidt
ikkje spørsmålet meg så veldig,
for interesse for kultur har jo ikkje akkurat vore
så mykje framme i Framstegspartiet. Kultursatsinga frå både
denne regjeringa og andre regjeringar har stort sett ikkje
blitt vel motteke frå Framstegspartiet. Vi treng faktisk
kultur for å ha eit varmare samfunn. Vi treng kultur for å ha gode
omsorgstilbod. Vi treng kultur for å ha eit levande samfunn.
Det handlar altså faktisk om meir enn dei snevre målsetjingane
som Framstegspartiet set opp. Vi kjem
til å prioritera både familiar, pensjonistar
og kultur, og det har vi faktisk råd til.

 Vi går til neste hovedspørsmål.

 Eg vil rette spørsmålet mitt til
statsråd Brende.

Eg vil slutte meg til gratulantane, og gratulerer
med miljøvernministerens nye og utfordrande
oppgåver, det synest eg er flott.

Men eg vil utfordre statsråden
på eit av våre nærområde,
nemleg desse store oppgåvene og utfordringane som vi har
innanfor kulturminnevernområdet, som
eg meiner vert noko stemoderleg behandla. Av og til vert
søkjelyset retta mot enkeltsaker, slik som det kom fram
i Dok1 på NRK1 måndag 12. mai, der Oslo
som kulturby vart sett i skammekroken. Men eg synest det er på tide å setje
i fokus det nasjonale ansvaret som ligg her. Det som i utgangspunktet
er ein kulturrikdom, anten det er i privat eller offentlig
eige, utartar seg til å bli eit betydeleg økonomisk
problem. Det prinsipielle er her: Er det rett at staten på den eine sida
pålegg restriksjonar og krav, mens han på den
andre sida har lite engasjement? (Presidenten klubbar.)
Paradokset er at det å la bygga forfalle ikkje
er ulovleg, og då blir effekten av freding dårleg.

 Presidenten må minne om
at man skal begrunne og fremstille spørsmålet
på en slik måte at det gjøres
innenfor taletiden.

 Igjen takk for hyggelige ord innledningsvis.

Kulturminnevernet er et viktig område,
som er prioritert fra Regjeringens side. Det har i veldig mange år
vært snakk om at man burde få et kulturminnefond.
Det har vært mye snakk, men lite handling. I
fjor opprettet Regjeringen et eget kulturminnefond, med adresse
Røros, i utgangspunktet på 300 mill. kr.
Vi har fått et styre på plass, og vi er i ferd
med å ansette daglig leder. Det unike med Kulturminnefondet
er at det også skal være en
støtte til alle eierne av de mange flotte bygg
i Norge som både er vernet og fredet.
Her legger vi også opp til at private skal bidra,
og at det offentlige stiller med midler i forhold til det private
skyter inn. Dette er også i tråd med
praksis i andre land.

Når det gjelder støtte til
kulturminneområdet, har Riksantikvaren også betydelige
støtteposter her. Vi har tilskudd på bortimot
100 mill. kr – noen deles ut
regionalt og andre deles ut direkte fra Riksantikvaren.
Men jeg er enig med spørreren i at også på dette
område trengs det mer midler. Vi mener at vi
har fått en god start ved etableringen innen
kulturminneområdet. Det er klart at det er de årlige
statsbudsjettene som avgjør hvor mye penger vi kan sette
av og bidra med overfor eiere av vernede og fredede bygg, som selvsagt
må forholde seg til rammevilkårene som Riksantikvaren
har satt for disse byggene.

 Eg er klar over det fondet, og det er jo ei
begynning og eit verkemiddel. Men for 2003 vil vi få knappe
7 mill. kr – så vidt eg hugsar – og det
er snakk om 5 000 bygg. Eg synest det er trist
om Noreg vert hugsa som det landet som gav blaffen i kulturskattane
sine. Eg håper vi kan vere endå meir
offensive, slik at vi slepp karakteristikken ei nasjonal
skam.

Eg vil utfordre statsråden
på ein del forslag til tiltak. Eit fond på f.eks.
1 milliard kr vil gi ei avkastning på 100 mill. kr, eller
ein kan gje momsfritak ved vedlikehaldet av verna og freda bygg.
Vi kan også – slik vi gjer innanfor
næringslivet – ta ein del skattegrep, f.eks. minstefrådrag
til drift og vedlikehald.

Kan statsråden gi nokre synspunkt
på ein del andre tiltak som vil kunne gi gode
resultat?

 Presidenten vil anmerke at det å gi
blaffen er i ytterkant av vanlig parlamentarisk språkbruk.

 Det er ikke bare i ytterkanten
av parlamentarisk språkbruk, det er jo faktisk feil. I løpet
av et år har vi opprettet et kulturminnefond, som har vært
et krav fra kulturminneområdet i veldig mange år.
Dette fondet vil selvsagt øke, jeg kan ikke si
noe om når det vil øke, det vil de årlige
budsjettene avgjøre. Jeg synes vi gjør en skikkelig
god innsats innenfor kulturminneområdet
i Norge. For en tid tilbake lanserte jeg og Riksantikvaren det store
stavkirkeprogrammet. Vi skal bruke 100 mill. kr
de ti neste årene for å sikre disse unike stavkirkene.
Vi bruker også 100 mill. kr årlig
gjennom Riksantikvaren til støtte. Jeg er ikke uenig
i at vi selvsagt trenger mer midler også her.
Men som Stortinget er kjent med, må det foretas prioriteringer.
Jeg har fått gjennomslag for etableringen av Kulturminnefondet,
som vil gi avkastning som kan brukes til kulturminner i årene
fremover.

I tillegg har vi også nominert
flere områder til UNESCOs
liste, og UNESCO var fornøyd med disse nominasjonene.
Jeg forstod også at de var fornøyd
med den innsatsen vi gjør på dette området.

 Det blir oppfølgingsspørsmål – Marit Arnstad.

 Den dagen Brende foreslår en betydelig
styrking av satsingen på dette området, skal han
sjølsagt få Senterpartiets støtte til
det.

Grunnen til at man velger å ta opp
denne problemstillingen, er at det er skammelig å se eksemplet
Ekebergrestauranten på TV. Det er skammelig å se
hvilken forfatning en del av kirkebyggene i Norge er i.
Og det er synd å se at man innenfor
landbruket ikke lenger har mulighet til å opprettholde
den bygningsmassen som utgjør en viktig del av kulturlandskapet,
og som mange, også utenfor landbruket, er opptatt
av. Det er synd å se, og det er det som opptar Senterpartiet
i denne sammenhengen. Det er også synd å se
at i stor grad har ansvaret blitt fragmentert, og man har fått
en fraskrivelse av ansvar. Brendes utgangspunkt er en begynnelse,
men det er så altfor knapt.

Spørsmålet er: Hva slags
opptrapping kan vi forvente oss, og når kan vi forvente
en opptrapping oppimot det som det er behov for på dette
området – en satsing som må være
langt mer enn det vi hittil har sett?

 Først takker jeg for at man i alle
fall erkjenner at dette er en begynnelse. I mange år var
selve hovedkravet å få etablert et kulturminnefond – prinsippet.
I fjor sommer var det jubel over at Kulturminnefondet ble etablert,
og det var jubel over at det var 300 mill. kr
i utgangspunket. Nå forstår jeg at man vil ha fondet
større, og at man vil ha en opptrappingsplan. Når det
gjelder opptrappingsplan, er jeg litt usikker på om det er
løsningen. Jeg har ofte inntrykk av at slike
opptrappingsplaner blir vedtatt, og så er det de årlige
budsjettbehandlingene som avgjør. Men det er ikke noen
tvil om at vi også innenfor kulturminneområdet
trenger mer ressurser. Vi må heller ikke glemme
at eierne her har et ansvar. Det er jo noen som har eid
Ekebergrestauranten gjennom mange år og faktisk behandlet
den stemoderlig. Så spørsmålet er jo
også hvor mye av dette staten da skal dekke av eieres vedlikehold
av flotte bygg. Det må jo også gå en
grense der. Gjennom Kulturminnefondet kan altså staten
stille med halvparten, så kan private midler stilles til den
andre halvparten, i sammenhenger hvor det er bygg av nasjonal
karakter og betydning.

 Vi går videre til neste
hovedspørsmål.

 Jeg vil også gjerne stille
et spørsmål til miljøvernminister Børge
Brende.

I går sendte NRKs «Brennpunkt» et
program om den økende transporten av oljetankere til og
fra Russland langs norskekysten fra Finnmark og sørover.
Det har i løpet av bare de siste par årene
skjedd en eksplosiv økning i antallet båter med
oljelast som går langs norskekysten. Arbeiderpartiet
mener at en av de tingene som det haster å komme
i gang med, er å bedre slepebåtkapasiteten
i Nord-Norge. Så sent som i mars, da Stortinget behandlet havmiljømeldinga
som ble lagt fram av miljøvernministeren, ble det derfor
enstemmig vedtatt at Regjeringa skulle komme tilbake i revidert
nasjonalbudsjett, som blir lagt fram i morgen, med vurderinger og
konkrete tiltak for å styrke slepebåtkapasiteten
i nordområdene. Denne uken kom det en pressemelding fra
Fiskeridepartementet som sa at dette ikke kommer før
til høsten. Og mitt spørsmål er: Hvorfor
kan ikke Regjeringa komme med tiltak nå, som
Stortinget har bedt om, og som regjeringspartiene selv har gått
inn for i Stortinget?

 Først må jeg understreke
at jeg også er bekymret over den økte
transporten langs kysten vår. Ikke minst er jeg
bekymret fordi oljevernberedskapen i Russland, selv om den er forbedret
de siste årene, ikke er tilpasset den økte
transporten. Vi har også utfordringer her hjemme,
og Regjeringen har tatt en del viktige skritt.

Det blir selvsagt vanskelig
for meg å kommentere en pressemelding fra Fiskeridepartementet,
spesielt da Stortinget har vedtatt at fra 1. januar 2003
er oljevernberedskapen flyttet fra Miljøverndepartementet
til Fiskeridepartementet. Jeg ber om forståelse og respekt
for det.

Mer generelt kan jeg si at det Regjeringen
har gjort – og det er en sak som har ligget i altfor mange år – er å foreslå en
utvidelse av territorialgrensen fra 4 til 12 nautiske
mil. Så lenge man ikke gjør det, kan
mange av disse oljetransportene skje oppe i de norske
fjæresteinene. Nå utvides territorialgrensen,
og man får da disse transportene ut i tryggere farvann.
Men vi står overfor mange utfordringer. Det representanten
Konglevoll ikke nevnte, som jeg også har
fra fiskeriministeren, og som jeg synes må være
veldig positivt, er at man nå fastslår at man
skal etablere en trafikksentral for skipstrafikken i nord,
og det vil bli tatt opp i revidert nasjonalbudsjett. Fiskeriministeren
har også fått til avtaler her når
det gjelder varsling i forhold til Russland, og gjennomgår
nå behovene i forhold til den norske oljevernberedskapen fremover.

Når det gjelder slepebåtkapasiteten,
er det spørsmålet til vurdering i Fiskeridepartementet,
og jeg kan da ikke si noe mer om det.

 Dette er en av de største miljøtruslene
som befolkningen i Norge står overfor. Det er
veldig positivt at Regjeringa nå har gått inn
for en trafikkovervåkingssentral i Norge. Det er oppfølging
av et arbeid som Arbeiderpartiet satte
i gang, og vi har også tidligere, så sent
som i debatten om havmiljømeldinga, pekt på Vardøs
strategiske beliggenhet. Men det er ikke nok.

Jeg registrerer at miljøvernministeren
på en måte støtter de positive
delene av pressemeldinga som kom fra fiskeriministeren, men at han ikke ønsker å kommentere
det andre. Jeg er selvfølgelig kjent med at dette egentlig
er en sak som ligger under fiskeriministerens ansvarsområde.
Men dersom det skulle skje en ulykke, vil vel i høyeste
grad miljøvernministeren måtte være med
og ta ansvaret for det. Stortinget bad altså Regjeringa
komme tilbake i forbindelse med revidert nasjonalbudsjett med konkrete
tiltak og vurderinger for å styrke slepebåtkapasiteten
i nordområdene. Dette er en sak som haster.

Mitt oppfølgingsspørsmål
blir da: Hvorfor kan ikke dette komme nå? Hvorfor
må det vente til høsten?

 Først er det jo bra at vi får støtte
for vårt forslag om å få en trafikksentral
i Vardø, som er et godt og viktig forslag, slik at man
da kan samle informasjonen om den skipstrafikken som går
langs Finnmarkskysten.

Jeg oppfatter det også slik
at Regjeringen kan få støtte for sitt forslag
om å utvide territorialgrensen fra 4 til 12 nautiske mil, også fra
Arbeiderpartiet. Denne saken har ligget altfor lenge. Vi måtte
skjære igjennom og få fremmet denne saken. Det
tror jeg isolert sett er det aller, aller viktigste
skrittet for å få bedre kontroll med
denne trafikken.

Så har jeg merket meg at representanten
Konglevoll mener at fiskeriministeren i revidert nasjonalbudsjett også bør
komme med en gjennomgang av slepebåtkapasiteten. Jeg støtter
selvsagt hans håndtering av denne saken. Vi gjør
vårt beste i forhold til å ha en oljevernberedskap
som er god.

 Presidenten kan opplyse
at vedtaket om ny grense er gjort i Stortinget.

Presidenten er noe i tvil – det er
to som har bedt om tilleggsspørsmål, men her står
vi igjen overfor en grensevurdering av statsråders ansvarsområde.
Presidenten ber derfor de to som har bedt om tilleggsspørsmål,
vurdere det kritisk. Hvis deres tilleggsspørsmål
egentlig er adressert til fiskeriministeren og hans ansvarsområde,
bør de kanskje overveie ikke å stille
tilleggsspørsmål.

 Om dette er til fiskeriministeren eller
miljøvernministeren, får miljøvernministeren vurdere.

Jeg vil gjerne følge opp med et annet
område, som det også er svært
viktig at Regjeringen får ryddet opp i, og det er når
det skjer ulykker eller oppstår en situasjon
der det er fare for ulykker. Da må det være
helt klart hvem det til enhver tid er som har ansvaret her, og som
eventuelt skal gripe inn.

Vi husker alle havariet av «John
R» for to og et halvt år siden. Her var det egentlig bare
flaks med været som hindret en miljøkatastrofe.
Og det ble avslørt at det var svært uklart hvem
som hadde ansvaret for hva. Jeg blir svært bekymret når
jeg får masse henvendelser om at dette ennå ikke
er på plass to og et halvt år etterpå.
Vi hørte også hva fylkesmannen i Finnmark
sa i «Brennpunkt» i går om den saken.
Han er ellers en sindig og (presidenten klubber) rolig kar.

Her må man ha klare regler, slik at
man ikke mister verdifull tid – som kan få store
miljøkonsekvenser. Vil (presidenten klubber) miljøvernministeren være
med og rydde opp i dette?

 Presidenten vil bemerke at etter
forretningsordenen står statsråden fritt til å svare eller ikke
svare på spørsmål som ligger utenfor
vedkommendes ansvarsområde. Men i tillegg har også den
enkelte stortingsrepresentant
et selvstendig ansvar for å vurdere adresseringen av spørsmålet.
Det er derfor Stortinget får meddelelse to dager på forhånd
om hvilke statsråder som kommer til å stille i
spontanspørretimen.

 Stortinget vedtok at oljevernberedskapen og
spørsmålet om havarerte skip skulle flyttes over
til Kystdirektoratet fra 1. januar 2003 for å få til
en bedre koordinering. Det var et samstemt storting som
gjorde det. Det er da fiskeriministerens konstitusjonelle ansvarsområde,
og jeg synes også at han har svart godt på de
spørsmålene som representanten Pedersen
her stilte.

 Heidi Sørensen – til
oppfølgingsspørsmål.

 Det hersker ingen tvil om at vi er glade for
at territorialsonen er utvidet fra ca. 7 km til ca. 22 km. 22 km
er likevel ikke veldig langt ut fra kysten.
Det er fremdeles slik at en supertanker i drift ca. 20 km utenfor
Norskekysten utgjør en stor fare.

Miljøvernministeren har i så henseende
tatt et prisverdig initiativ. Han har satt i gang en utredning,
ifølge en pressemelding fra Miljøverndepartementet,
hvor siktemålet er å gjøre Barentshavet
til et såkalt PSSA-område, gi det status som særskilt
sensitivt område. Det finnes noen slike områder
i verden i dag – Great Barrier Reef utenfor Australia er
ett – og det gir oss muligheter til å ta i bruk
langt sterkere restriksjoner for bl.a. skipstrafikken. Kan statsråden
redegjøre for hvordan det arbeidet ligger an i Regjeringen?

 Først vil jeg understreke at utvidelsen
av territorialgrensen, som jeg forstår Stortinget vedtok
i forrige uke, er et veldig viktig skritt for å få bedre
kontroll med denne skipstrafikken. Det kan være enkelte
områder i Barentshavet
som er særlig sårbare i forhold til skipstrafikk,
og da tenker jeg ikke minst på oljetransport
fra Russland. Hvis vi ønsker å gi et
enkeltområde som
er særlig sårbart, beskyttelse, og det ligger
utenfor territorialgrensen, kan den såkalte PSSA-status være interessant.
Derfor har jeg bedt Sjøfartsdirektoratet om å gjennomgå mulighetene
og behovet for dette og komme tilbake med en sak til meg om det etter
en slik gjennomgang.

 Vi går til neste hovedspørsmål.

 I motsetning til de foregående spørsmålsstillerne
skal jeg stille miljøvernministeren et spørsmål
som har med hans fagområde å gjøre.

Miljøvernministeren har hatt høy
profil når det gjelder statlig vern. Statlig vern er i
de fleste tilfellene i realiteten beslaglegging av privat eiendom
uten økonomisk kompensasjon. Bare for å nevne noen
eksempler: Man har Trillomarka, Skibotn og Lyngsalpene, i tillegg
til et omfattende barskogvern. Man har forbud mot bygging og fradeling
i hundremetersbeltet langs kysten og lignende tilfeller. Fellesnevneren
for dette er at det er overkjørsel av private grunneiere.
Det er overkjørsel av folkevalgt lokaldemokrati.

Så har jeg den glede å lese
en resolusjon fra Høyres landsmøte der det står:

«Høyre
vil styrke den lokale selvråderetten i kommunal planlegging
og forvaltning.»

Da er spørsmålet: Hva vil
statsråden gjøre for å følge opp
Høyres eget landsmøtevedtak?

 Som også representanten
er oppmerksom på: For hundre år siden
var ca. 50 pst. av Sør-Norge villmark. I dag er
det nede i 5 pst. Det Regjeringen gjør
på dette området, er å følge
opp den nasjonalparkplanen som Stortinget har vedtatt. Hvis man
får begrensninger knyttet til sin eiendom, er det selvsagt ikke slik
at man ikke får erstatning. Det fremgår
av Grunnloven § 105 at det er de ordinære
erstatningsgrunnsetningene som gjelder i forhold til dette også.
Når det gjelder f.eks. Trillomarka, som her ble nevnt,
og som er aktuell for et barskogvern, er det slik at hvis du får
et område vernet, med begrensninger i forhold til å hogge
i skogen din, blir det definert som et naturreservat. Et naturreservat
betyr at du da får erstattet skogen fullt ut, som om området
var ekspropriert. Men fortsatt er du faktisk hjemmelshaver til området.
Du eier det og kan leie det ut i jakt- og fiskesammenheng.

Men det er viktig å få med
seg at grunnen til at vi legger visse begrensninger knyttet til
nasjonalparkene våre og til barskogvernet, er
at vi har en internasjonal forpliktelse i forhold til å ta vare
på det biologiske mangfoldet. Vi har også en
nasjonal forpliktelse, for nordmenn er faktisk
opptatt av friluftsliv. Man er opptatt av fjellet. Og når
1 pst. av skogen vår er vernet, er det for at
vi skal ta vare på den også for
de kommende generasjoner.

Men ettersom det er skapt tvil om disse erstatningsreglene, ikke
minst fra Fremskrittspartiets side, synes jeg det vil være
naturlig at vi gjennomgår også det erstatningsregelverket
som gjelder for etablering av nasjonalparker og landskapsvernområder.
Derfor har jeg bedt et eget utvalg se på om det er riktig å endre
dette til gunst for de grunneierne som eventuelt blir
omfattet av et vern. Hvis man foretar endringer, vil det få tilbakevirkende kraft
for disse grunneierne fra det tidspunktet jeg varsler dette.

 Jeg takker statsråden for svaret.

Statsråden nevnte ikke at
for ca. et halvt år siden fremmet Fremskrittspartiet
et forslag sammen med Senterpartiet om å gi
erstatning til dem som får beslaglagt sin eiendom. Det
sørget de andre partiene
her i huset for å stemme ned. Nå skal
man altså ha et utvalg som skal 

vurdere

 om
man skal gi erstatning. Jeg synes i det minste det burde
vært automatikk i at man får erstatning når
man får beslaglagt privat eiendom.

Lederen i energi- og miljøkomiteen,
Bror Yngve Rahm fra Kristelig Folkeparti, sa tirsdag til
Dagsavisen når det gjelder smutthullene i strandsoneloven,
der man gir dispensasjon, at han mener praksisen må bli enda strengere.
Han sa også at vi må tette igjen de
smutthullene som finnes, slik at det ikke skal bli så lett å få dispensasjon
for å bygge på egen eiendom eller
restaurere hus. Stiller Regjeringen seg bak en slik politikk som
Kristelig Folkeparti her tar til orde for?

 Først må jeg si at jeg blir
litt overrasket og litt skuffet når representanten Korsberg sier
at i mange verneområder hvor man oppretter nasjonalparker
og landskapsvernsområder, gis det ikke erstatning,
men at Fremskrittspartiet og Senterpartiet
har hatt et forslag om at det skal gis erstatning. Det representanten
Korsberg egentlig sier, er i så fall at Regjeringen ikke forholder
seg til Grunnloven § 105, og at tidligere regjeringer ikke
har gjort det. Det er selvsagt ikke riktig. Grunnloven § 105
og de alminnelige erstatningsgrunnsetningene gjelder jo.

Det er klart at dersom du får begrensninger
på din eiendom som medfører vesentlige økonomiske
beskrankninger for deg, får du erstatning. Det blir erstattet.
Man må ikke fremstille det annerledes. Det jeg sa, var
at det vil bli en gjennomgang av om man i enda sterkere
grad skal ivareta grunneiers rettigheter i forhold til
den typen vern.

 Det blir oppfølgingsspørsmål – Øyvind Vaksdal.

 Presset i strandsonen varierer selvfølgelig
med hensyn til bosetting og befolkningstetthet. Dette gir seg utslag
i store variasjoner når det gjelder dispensasjon fra byggeforbudet.
Eksempelvis ble 92 pst. av søknadene om dispensasjon
i Troms innvilget i 1991, mens bare 21 pst. ble
innvilget i Oslo og Akershus.

Byggeforbudet i strandsonen er beslaglegging
av privat eiendom. Jeg vil derfor spørre statsråden
om det ikke ville være mer fornuftig å oppheve hele
byggeforbudet og heller stole på at lokaldemokratiet klarer å forvalte byggesøknadene
på vanlig måte, for det er jo lokalpolitikerne
som vet hvor skoen trykker?

 Stortinget vedtok allerede i 1965 at det i
utgangspunktet skal være et byggeforbud i hundremetersbeltet.
Man valgte likevel å åpne
for en dispensasjonsadgang for kommunene. Kommunene kan også endre
dette gjennom en reguleringsplan.

Vi har nå en løpende oversikt
over utviklingen i strandsonen. Det viser seg at mange av de nye
byggene som kommer i strandsonen, er erstatningsbygg for tidligere
hytter eller bolighus, eller det er mindre
boder og brygger. Det viser at situasjonen er under kontroll.

Det jeg understreket, var at arealdisponeringen
i utgangspunktet er kommunenes ansvar. Men vi har også statlige
føringer i og med denne loven fra 1965. Her må man
rett og slett bruke hodet i forhold til hvor man er i landet,
og hvordan dette forvaltes.

 Odd Roger Enoksen – til
oppfølgingsspørsmål.

 Nå kommer også dette spørsmålet
til å omhandle flere temaer.

Jeg har lyst til å gå tilbake
til spørsmålet om erstatning ved vern. Det er
selvsagt riktig som miljøvernministeren sier, at det gis
erstatning når et område blir båndlagt
til f.eks. nasjonalpark.

Det forslaget fra Fremskrittspartiet
og Senterpartiet dreide seg om, var erstatning
ved midlertidig vern, og det er et helt annet spørsmål.
Situasjonen er jo den at man i påvente av at man skal vurdere
om et område skal vernes eller ikke, ofte
innfører midlertidig vern, som legger sterke restriksjoner
på grunneieren. Det medfører at man ikke
kan utnytte området til ervervsmessige formål,
og at man blir fratatt inntektsmuligheter. Det var nettopp
det spørsmålet Senterpartiet ønsket å fokusere
på, og som miljøvernministeren nå sier
man skal utrede.

Mitt spørsmål til miljøvernsministeren
er da: Ser ikke miljøvernministeren at det i
påvente av økonomisk dekning for å kunne
foreta permanent vern – det går ofte lang
tid, det kan gå tiår fra midlertidig vern til
permanent vern – også burde gis erstatning
for tap av inntekt?

 Jeg er enig med representanten Enoksen i at
spesielt når det gjelder barskogvern, er det
områder som man har sagt kan være
interessante for barskogvern, og så går det mange,
mange år før man får noen konklusjon.
Denne politikken har jeg tenkt å legge om. Jeg har også varslet
i stortingsmeldingen om rikets miljøtilstand som Stortinget
har fått til behandling, at man i større grad
bør basere seg på frivillig vern av biologisk
interessante områder. Norges Skogeierforbund har kommet
med et veldig interessant initiativ
hvor de faktisk frivillig stiller områder
til disposisjon, forutsatt at det blir en rask erstatningsutbetaling.

Når det gjelder det regelverket
som er i dag, ble det håndtert også da
representanten Enoksen satt i regjering. Senterpartiet
gjorde ingenting for å endre erstatningsregelverket
for permanent vern. Sist gang det ble endret, var under Willoch-regjeringen
i 1985, til gunst for grunneier. Nå har denne regjeringen
igangsatt en utredning, som Senterpartiet ikke ønsket
da de selv satt i regjering, for å se på om vi
ytterligere skal styrke erstatningsoppgjørene for grunneiere
som blir påvirket i forhold til etableringen av landskapsvernområder
og nasjonalparker.

 Vi går videre til neste
hovedspørsmål.

 Jeg ønsker å stille
et spørsmål til barne- og familieministeren.

Det har kommet en rapport fra Riksrevisjonen
med flengende kritikk av barnevernet. Vi har nettopp vedtatt en
ny barnevernslov, som jeg mener ikke tar innover
seg den utviklingen vi nå ser i barnevernet.

I St.meld. nr. 40 for 2001-2002, Om barne-
og ungdomsvernet, vektlegges det, som av Befring-utvalget, at man
skal satse på tidlig hjelp og støtte, slik at
det i minst mulig grad skal bli nødvendig å plassere
barn og unge utenfor hjemmet. Komiteen
forholdt seg til et tall på omsorgsovertakelser som har
vært stabilt siden 1993. Utviklingen viser det motsatte.
I 1993 var det 5 700 omsorgsovertakelser. I 2001 var tallet
7 400. Tallene for 2002 er ikke klare, men jeg
vet at vi vil få en klar økning i tallet på omsorgsovertakelser.
Samtidig har antall barn med behov for alle typer barneverntiltak økt
med godt over 5 000 barn.

Dette viser at antall omsorgsovertakelser har økt
dramatisk over kort tid. Vi i komiteen har akkurat
avgitt innstillingen til St.meld. nr. 40, Om barne- og ungdomsvernet,
uten å ha blitt gjort oppmerksom på denne graverende
utviklingen. Hva vil statsråden sette i verk av tiltak
for å møte denne negative utviklingen?

 Generelt sa vi en del om utviklingen i barnevernet
i St. meld. nr. 40 for 2001-2002, ikke bare
når det gjelder omsorgsovertakelse, men faktisk også når
det gjelder den enorme eksplosjonen – kan vi nesten kalle
det – i barnevernsområdet, ikke minst
hva gjelder utgifter til barna som trenger hjelp. Vi har også sett
en utvikling i form av et økt behov for institusjonsplasser
og også flere omsorgsovertakelser. Det som vi
er glade for, er imidlertid at den største økningen
har gått i relasjon til det vi kan kalle hjemmebaserte
tiltak, altså tiltak som settes inn i hjemmene, eller
at man plasserer barn i fosterhjem.

Riksrevisjonens kritikk er kommet. Vi har gitt
vårt foreløpige svar tilbake på denne.
Riksrevisjonens rapport var foreløpig, og vi håper
og tror at noe av det som står der, kanskje vil komme til å bli
endret. Like fullt er det helt riktig som representanten
sier, at vi har hatt en utvikling. Og hele barnevernsmeldingen,
som Stortinget heldigvis sluttet seg til, er på en måte
svaret på det representanten May Hansen spør om.
Vi legger nemlig nå opp til at vi skal komme tidligere
inn når det gjelder barnevernet, vi skal ha et helt annet
fokus. Staten skal som kjent overta deler av barnevernet fra 1.
januar 2003. Vi har også en del ny metodikk i
barnevernet som baserer seg på nærmiljøtiltak,
MST/PMT, som representanten kjenner godt til, som faktisk
virker, og som er forebyggende også i forhold
til dette med at vi skal hindre flere omsorgsovertakelser.
Men barnevernsmeldingen generelt er på en måte
svaret, for alt det representanten her sier, har også vært
en bekymring fra vår side da vi skrev barnevernsmeldingen.

 Takk for svaret.

Det er ikke slik at det er flere
som får forebyggende tiltak. Når 2 000
av de 5 000 nye barna som har vært inne på tiltak
fra 1993, er plassert under omsorgsovertakelse, har vi ikke
hatt den utviklingen som statsråden sier.

Oppfølgingen av tilsynet med de barna
som mottar barnevernstiltak, blir i den samme rapporten fra Riksrevisjonen
påpekt som mangelfull og altfor dårlig. Dette har
SV påpekt utallige ganger – i behandling av meldinger,
i spørretimen, i behandling av budsjettet. Det er for lite
ressurser i kommunene og hos fylkesmannen til å følge
opp våre mest sårbare og utsatte i dette
landet.

Det skjer altså en gradvis nedbemanning
i det kommunale barnevernet. Det var en økning av antall
ansatte fra 1995 til 2001 på 14,5 pst. Tilsvarende var
det en økning av antall barn under barnevernstiltak
på 22,5 pst. Meldingene til barnevernet har også økt,
de ligger ikke inne i tallene. Det er heller ikke
slik at veldig mange i dette landet får tilbud om MST.
I 2001 var det 200 barn. Hva vil statsråden gjøre
med denne alarmerende rapporten fra Riksrevisjonen?

 Det er faktisk slik at flere barn får
hjelp tidligere. Vi har en rekke eksempler på det.

Jeg har lyst til å gjøre
oppmerksom på at Riksrevisjonens rapport ikke
baserer seg på dagen i dag. Rapporten gjelder hovedsakelig
til og med 2001 – til utgangen av 2001. Det betyr at det ikke
er noe i denne rapporten fra Riksrevisjonen av negativ art som ikke
departementet og jeg har vært kjent med, og som vi ikke
har grepet fatt i. Hele svaret på alt det representanten
spør om, ligger i stortingsmeldingen, som har vært
behandlet i Stortinget.

Når det gjelder kommunene: Man har økt
innsatsen, men det er ytterligere behov. Når det gjelder
MST og PMT, skal alle barn og unge i dag som
har behov for det, få hjelp ved MST. Vi kommer til å øke
innsatsen ytterligere på dette området. Oss bekjent
er det ikke kø og ventelister til å få MST-tiltak
i dag hvis man vurderer at barnet har behov for det. Hvis representanten
kjenner til det, vil jeg gjerne vite det, for da skal
vi sette i gang.

 Vi går videre til neste
hovedspørsmål.

 Jeg ønsker også å stille
et spørsmål til barne- og familieministeren.

For gruppen aleneforeldre er det vedtatt mange
kutt, som reduksjon av støtte til barnepass
og fjerning av det generelle småbarnstillegget. I tillegg
kommer det i 2003 kraftige kutt i barnebidrag og forskuttering,
som i sum fører til økt barnefattigdom. Dette
bekymrer meg veldig. I tillegg har vi fra parlamentarisk leder
Jon Lilletun den 7. mai fått høre at
det nå vurderes behovsprøvet barnetrygd.

Mine spørsmål er
da: Støtter statsråden Lilletuns utspill? Og:
Arbeider statsråden med denne problemstillingen i departementet?

 Når det gjelder behovsprøvet barnetrygd,
er svaret faktisk nei. Jeg arbeider ikke med den problemstillingen
i departementet, og har ingen planer om å gjøre
det i den nærmeste framtid.

Jeg kan kanskje legge til at på Kristelig
Folkepartis landsmøte var det en liten – ikke
en stor – debatt om dette spørsmålet.
Det som imidlertid er gjort fra Kristelig Folkepartis
side, er at man har satt ned et utvalg for å se på alle
velferdsordninger generelt for å vurdere om de er gode
nok. Dette arbeidet vil nok ta litt tid, men i Regjeringen har vi
ingen planer pr. dags dato om behovsprøving
av barnetrygden.

 Jeg ble veldig glad for å høre
det. For det er faktisk slik at barnetrygden er et tiltak for barnets
beste, og den skal gå til barnet. Derfor er det veldig vanskelig
for eksempelvis gruppen aleneforeldre ikke å ha noen
forutsigbarhet i sin økonomi. Slike signaler er bare
med på å skape uro i familiene. Jeg håper
at vi ikke kommer til det punktet at vi får et
todelt system i familiene, av økonomiske grunner. Jeg håper
derfor at dette nå er avkreftet én gang for alle,
og at aleneforeldrene kan puste noe lettet ut og vite
at det gjøres ingenting for å endre
på det.

 Vi kommer som sagt ikke til å gjøre
noe med barnetrygden nå. Barnetrygden er en universell
ordning. Det er en god ordning, og den har stor betydning, ikke
minst for de fattigste, de som har mest behov for en forutsigbar
inntekt.

Det har også vært
diskusjoner om dette tidligere, bl.a. i Longva-utvalget. Den gangen
kom man også fram til at man ikke ønsket å foreslå dette.
Jeg vet også at det vil være
svært krevende om man skulle velge f.eks. å skattlegge eller
inntektsprøve barnetrygden.

Det er jo hyggelig at representanten er fornøyd
med svaret.

 Det blir oppfølgingsspørsmål – Ågot Valle.

 Representanten Eirin Faldet var opptatt av
at endringer i bidragsreglene har vist at veldig mange kommer opp
i store økonomiske vanskeligheter. Jeg er veldig glad for
at også Arbeiderpartiet
begynner å se det etter hvert. Det er nye toner
fra dem, for denne ordninga vi nå har, er jo basert på meldinga
fra arbeiderpartiregjeringa.

Blant annet innførte man en kostnadsmodell
som om barn var en vare man setter pris på – og
en ganske lav pris – bl.a. fordi man går
ut fra SIFOs standardbudsjett. Det viser seg at dette budsjettet ikke
gir rom for verken fritidsaktiviteter eller bøker
i videregående skole osv., og at man ikke
tar hensyn til store variasjoner i levestandard, slik at ungene ikke
får muligheter til å ta del i begge foreldrenes
levestandard. I tillegg har man da innført et gebyr på konflikt.

Ser statsråden at dette er elementer
i basisen for bidragsreglene som man må endre
på?

 Jeg har først lyst til å si
at da Stoltenberg-regjeringen la fram forslag til nye bidragsregler
i Stortinget, ble dette vedtatt i Stortinget med et bredt flertall.
Det som jeg som statsråd nå følger opp,
er helt identisk med det som Stortinget vedtok. Faktisk ble selve regelverket
lagt fram for Stortinget med ulike konsekvenser.

Jeg kan selvfølgelig ikke
stå her og si at jeg skal gjøre om det som Stortinget
faktisk har vedtatt. Senere i dag skal vi imidlertid ha et møte
med hele komiteen min, der vi skal
gjennomgå bidragsregelverket og de innkomne endringene
i forhold til folk som har søkt om endringer i bidrag.
Rikstrygdeverksjefen skal også være
med.

Realiteten er at det er for tidlig å vite
hvordan dette slår ut. Rikstrygdeverksjefen vil på møtet
senere i dag slå fast at vi vil trenge grundigere analyser
av de endringene som kommer, før vi faktisk kan si hvordan
dette vil slå ut.

 Tiden for den muntlige spørretimen
er omme. Vi går over til den ordinære spørretimen.





                    
                    
                    

 Det blir en del endringer i den oppsatte spørsmålslisten,
og presidenten viser i den sammenheng til den oversikt som er omdelt
på representantenes plasser i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 3, fra representanten
Sylvia Brustad til landbruksministeren, bortfaller, da
spørreren ikke er til stede.

Spørsmål 4, fra representanten
Carsten Dybevig til justisministeren, vil bli besvart av landbruksministeren på vegne
av justisministeren, som er bortreist.

Spørsmål 8, fra representanten
Ranveig Frøiland til olje- og energiministeren,
vil bli tatt opp av representanten Tore Nordtun. Spørsmålet
vil bli besvart av nærings- og handelsministeren som rette
vedkommende.

Spørsmål 9, fra representanten
Rolf Terje Klungland til olje- og energiministeren, utsettes
til neste spørretime, da statsråden er bortreist.

Spørsmål 10, fra representanten
Øyvind Vaksdal til olje- og energiministeren, vil bli besvart av
miljøvernministeren på vegne av olje- og energiministeren,
som er bortreist. Etter anmodning fra miljøvernministeren
blir dette spørsmålet flyttet og besvart før
spørsmål 24, som skal besvares av samme statsråd.

Spørsmål 11, fra representanten
Olav Gunnar Ballo til utdannings- og forskningsministeren, vil bli
besvart av fiskeriministeren på vegne av utdannings- og
forskningsministeren, som er bortreist.

Spørsmål 12, fra representanten Elsa
Skarbøvik til utdannings- og forskningsministeren, er trukket
tilbake.

Spørsmål 13, fra representanten
Rolf Reikvam til utdannings- og forskningsministeren, vil bli besvart
av fiskeriministeren på vegne av utdannings- og forskningsministeren,
som er bortreist.

Spørsmål 21, fra representanten
Signe Øye til kommunal- og regionalministeren, blir etter
anmodning fra statsråden flyttet og besvart etter
spørsmål 26, dvs. til slutt i spørretimen.

Spørsmål 25, fra representanten
Berit Brørby til miljøvernministeren, er trukket
tilbake.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 22


    
        

Spørsmål 23


    
        

Spørsmål 10


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 21


    



                    

 Dette spørsmålet
bortfaller.





                

 Dette spørsmålet,
fra Carsten Dybevig til justisministeren, vil bli besvart av landbruksministeren på vegne
av justisministeren.

 Jeg ønsker å stille
statsråden følgende spørsmål:

«I Karmsund tingrett ble en person
frikjent fra politiets påstand om hvitvasking av penger,
tjent etter omfattende salg av narkotika. Personen kunne
for tingretten fremvise tilstrekkelige uregistrerte vinnerkuponger
fra oddsen og Norsk Rikstoto. Ifølge opplysninger gitt
Haugesunds Avis og andre kilder finnes det et
marked for salg av uregistrerte vinnerkuponger i Norge.

Hva vil statsråden foreta seg for å forhindre
denne type hvitvasking av penger?»

 Uten å gå nærmere
inn på detaljene i den dommen
som det refereres til i spørsmålet, kan jeg opplyse
at retten i sin bevisvurdering tar for seg aktors anførsler
om at de framlagte kvitteringer fra spillegevinster som tiltalte
la fram, ikke stammer fra hans egen spillevirksomhet,
men er skaffet til veie fra andre spillere. Retten
konstaterer at det ikke er ført tilstrekkelig bevis
for dette. Derfor ble påstanden om inndragning av penger ikke
tatt til følge.

Det er imidlertid et faktum at det i dag kan
spilles på f.eks. oddsen og hestespill uten at vedkommende
spiller er registrert. Det gjør at vinneren kan framstå som
anonym for myndighetene. Dette innebærer at man
i dag har en situasjon hvor spillekvitteringer kan omsettes
illegalt og tjene som dokumentasjon for inntekter som i virkeligheten
er utbytte av straffbare handlinger.

Det er grunn til å se nærmere
på denne situasjonen. Først og fremst kan det være
et behov for et bedre lov- og regelverk som reduserer
bruk av uregistrerte spill, for derigjennom å komme omsetningen
av anonyme vinnerkuponger til livs.

Lovgivningsansvaret hører inn under
andre departement, herunder Finansdepartementet. Jeg nevner
i den forbindelse at Regjeringen nettopp har fremlagt
Ot.prp. nr. 72 for 2002-2003 med forslag til ny lov mot hvitvasking.
I lovforslaget er det gitt åpning for at Kongen i forskrift
kan gi regler som gir den nye loven anvendelse på spillevirksomhet.

Dersom denne bestemmelsen vedtas av Stortinget,
vil det være naturlig at Regjeringen starter
arbeidet med å utforme forskrifter som nettopp
tar for seg spillevirksomhet slik som den som var omtalt i dommen.
Det kan være aktuelt med registrering av spillere og andre
tiltak som hindrer omsetning av gevinstkvitteringer.

 Jeg takker for svaret. Det var et svar som
faktisk var veldig bra.

Det er slik at det i dag åpenbart
er et hull i lovverket som gjør at det faktisk er mulig,
som også statsråden sier, å drive
med hvitvasking av penger. I Norge er vi veldig dyktige,
vil jeg si, sett i forhold til Ot.prp. nr. 72, til å prøve å avdekke
og bekjempe hvitvasking av penger. Norge skal være
en av verdens fremste nasjoner i bekjempelsen av hvitvasking av
penger. Og når vi vet at hvitvasking av penger utgjør
ca. 5 pst. av verdensøkonomien, er dette et omfattende
problem.

Jeg vil takke statsråden nok en gang
for at han ønsker å utarbeide forskrifter
og registrere spillere i Norsk Tipping.
Det tror jeg vil være en klar fordel i fremtiden
når det gjelder bekjempelse av hvitvasking av uregistrerte tippekuponger.

 Jeg deler de synspunkter som representanten
her gir uttrykk for. Jeg tror det er viktig at vi framover øker
innsatsen der vi tror det kan være muligheter
for hvitvasking av penger.

Det er i vårt gjennomregulerte og etter
hvert også ganske oversiktlige samfunn ikke
så veldig mange områder der
man plutselig kan stå på gaten med en stor porsjon
penger uten at det er rimelig god oversikt over hvor de er kommet
fra. Ett av de områdene er nettopp det å kunne
ta ut store gevinster på hestespill.
Derfor er det også grunn til å følge
dette nøye opp.

La meg si, siden vi er i den situasjonen at
det er landbruksministeren som er settestatsråd for justisministeren, og
som også har et særskilt ansvar for
dette området, at når det gjelder spill på hest,
handel med hest – vi har nylig hatt oppslag som går
på innførsel av hest, hvor man opererer med helt
andre tall i forbindelse med kvitteringer og grunnlag
for merverdiavgift enn det hesten er kjøpt for i utlandet,
osv. – er dette et område som vi har behov for å gå mer
inn i. Vi arbeider med en tiltaksplan for å se på disse
tingene. Vi må få klarere linjer for når
hest er næring, operere med åpne kvitteringer
med navn og alt dette som skal til, og et grenseskille mot det som
er hobby, som vi vet mange gjemmer seg under når det gjelder
dette området. Jeg skal være forsiktig
med å komme med påstander om at det er verre enn
det det er, men det er iallfall grunnlag for å ha mistanke
om at det her skjer en del ting som vi har behov for å lage
et strammere regelverk for.

 Presidenten har forståelse
for at landbruksministeren i egenskap av settestatsråd
på justisområdet
velger å satse på den hesten.

 Jeg ønsker bare å si
at med dagens elektroniske utvikling legger systemene allerede til rette
for registrert spilling. Den eneste måten å få bukt med
fenomenet hvitvasking på, er å forby uregistrert spilling.
Det stilles jo allerede krav i dag om at en i selvangivelsen er
pliktig til å rapportere gevinster
av spill. Ulempen for den enkelte spiller vil være
minimal om man kommer med en forskrift fra Regjeringen,
og det vil løse det problemet som vi
har sett angående en sak i Karmsund tingrett. Her kan vi
slå to fluer i én smekk.

 Jeg deler disse synspunktene. Dette er vel
verdt å ta med seg i det arbeidet som Regjeringen skal
gjøre på dette felt, og jeg skal sørge
for at justisministeren også får disse
synspunktene med i sitt arbeid sammen med finansminister og regjering
for øvrig som har med regelverket
på dette område å gjøre. Jeg
tror Regjeringen, i likhet med representanten, deler den oppfatning
at vi må sette inn store ressurser for å komme hvitvasking
av penger til livs, og det skal vi love å følge opp.





                

 Dette spørsmålet,
fra representanten Ranveig Frøiland til olje-
og energiministeren, vil bli tatt opp av representanten Tore
Nordtun. Spørsmålet vil bli besvart av nærings-
og handelsministeren som rette vedkommende.

 Jeg har følgende spørsmål
til ministeren:

«Statkraft er pålagt å selja
eigardelar som følgje av erverv selskapet har gjort. Pålegg
om sal er gjort ut frå storleik og konkurranse, sjølv
om Statkraft er det tredje største
i den nordiske marknaden. Både Vattenfall og Fortum er
større. Dei har òg større del av svensk
og finsk produksjonskapasitet
enn det Statkraft har i Noreg.

Korleis meiner statsråden vi kan få eit
kraftselskap i Noreg som kan ta opp konkurransen med dei
nordiske, når myndigheita hindrar Statkraft i å ekspandere?»

 Innledningsvis vil jeg først understreke
at Statkrafts konkurranseevne vil avhenge av mange forhold. En grunnleggende
forutsetning er selskapets evne til lønnsom drift.
Dette påvirkes ikke bare av selskapets
størrelse og muligheter for ytterligere oppkjøp.

Statkrafts erverv av kraftverk de senere år
er behandlet i samsvar med den kompetansefordelingen som er fastlagt
av Stortinget i konkurranseloven, og som også ble
forutsatt ved behandlingen av St.prp. nr. 51 for
2000-2001, i innstillingen fra energi- og miljøkomiteen
om tilføring av innskuddskapital og økte
låne- og garantirammer for Statkraft SF.

I en konkurransemessig sammenheng er det et
grunnleggende prinsipp at private og offentlige aktører
skal behandles likt ved at de samme normer skal legges til grunn.
Konkurransetilsynet skal behandle de enkeltsaker som kommer til
behandling i henhold til lovverket. Arbeids- og administrasjonsdepartementet
er ankeinstans. Dette er helt sentrale prinsipper – spesielt
i gjennomføringen av skillet mellom regulator-
og eierrollen. Statkraft er således ikke forskjellsbehandlet
sammenlignet med andre aktører som er underlagt
norsk konkurranselovgivning. Og Statkraft er altså underlagt
norsk konkurranselovgivning.

Som eier i Statkraft vil jeg til
enhver tid være opptatt av at selskapet kan drives
lønnsomt, og at det kan være konkurransedyktig.
Men jeg må også i min eierutøvelse selvsagt
legge til grunn at selskapet skal drive innenfor de
rammene som bl.a. konkurranseloven setter.

Svaret på opprinnelig representanten
Frøilands spørsmål er derfor at Statkraft
har de samme muligheter, og jeg vil si eksakt de samme muligheter,
som hvilke som helst andre selskap til å utvikle
seg innenfor de rammene som settes av norske
regler og lover vedtatt av denne forsamling.

 Jeg takker statsråden for svaret. Svaret
var for så vidt som forventet. Men jeg hadde også forventet
at man så dette i et litt større perspektiv
nå, når det nordiske kraftmarkedet er blitt utvidet
og vi har en nordisk kraftbørs og til dels en europeisk
kraftbørs.

Statkraft konkurrerer med de andre
statlige og halvstatlige selskapene også i Norden.
Hvis vi skal følge opp Statkraft med det som også er
sagt i Stortinget, og ut fra den formålsparagrafen Stortinget
har gitt Statkraft, at det skal bli et stort, tungt, toneangivende
energiselskap basert på vannkraftproduksjon ikke bare
i Norden, men også i Europa, ser ikke
statsråden da at den konkurranselovgivningen vi nå har
snevert innenfor Norges grenser når
det gjelder denne bransjen, vil hindre Statkraft i å være
et stort internasjonalt energiselskap?

 Det er ingen tvil om at det er en interessekonflikt mellom
størrelse i et marked og konkurranselovgivning. Det er
klart at hvis man tillot Statkraft å kjøpe all
norsk vannkraft, ville det maksimere målsettingen muligens
til Nordtun om å få et størst mulig Statkraft.
Men vi vet hva som ville skje med prisene til norske forbrukere
og norsk industri. Allerede er det slik at det er betydelige signaler
fra norsk industri knyttet til det faktum at
vi har en aktør som allerede er så stor som den
er.

Det er heller ikke riktig som Nordtun
sier, at Stortinget har brukt formuleringer om «stort» og «tungt» eller aktører
i Europa. Det Stortinget har sagt, er at Statkraft må få anledning
til å utvikle seg i et nordisk perspektiv. Det har de gjort,
og de har foretatt store oppkjøp av kraftverk både
hva gjelder vannkraft og i realiteten også atomkraftverk,
i Sverige f.eks., i og med at vi har store eierandeler
i Sydkraft.

Det er ingen tvil om at den industrielle frihet
Statkraft har hatt, vil fortsette, og vi har ingen intensjoner
om noe annet. Men å svekke konkurranselovgivningen for
at Statkraft skal vokse ytterligere i Norge, synes jeg ikke
på vegne av forbrukerne er noen god ide.

 Takk. Jeg oppfatter, statsråden slik
at statsråden og Regjeringen er fornøyd
med at vi har en skog av selskaper innenfor
kraftsektoren i Norge, og at dette vil opprettholde
konkurransen. Da vil jeg bare minne statsråden
om, som er veldig ute etter effektivitet og god økonomi
i de enkelte selskap, at jeg tror de vil bli betydelig svekket hvis
vi skal kjøre den linjen.

Men er det slik å forstå at
Regjeringen nå vil støtte Statkraft ved å gi
større lånemuligheter for Statkraft, altså lånekapital?
Og er det slik at Regjeringen også vil føre en
annen eierskapspolitikk overfor Statkraft i framtiden når
det gjelder avkastningen og inndragningen av den? Vi var oppe
i over 90 pst., så jeg, i høstens statsbudsjett. Vil
det da si at man vil føre en normal utbyttepolitikk i Statkraft
i framtiden, nemlig at Statkraft kan få større muskler
til å gå ut i Norden og i Europa, og at man ikke bare
ser det i et snevert nasjonalt perspektiv med
statlig eierskap i denne saken?

 Representanten Nordtun blander etter
mitt skjønn to saker. Det ene er at når han avslutter
med «ut i Norden og i Europa», har jeg ingen problemer
med å være med på en slik strategi.

Det som er problematisk, er hvis man skulle
akseptere at Statkraft skulle vokse ytterligere i Norge
på oppkjøp av kraftverk, for da vil Stortinget
måtte forandre konkurranselovgivningen. Det har jeg ikke
hørt signalisert fra Stortinget – langt mindre
i vedtaks form.

Når det gjelder avkastning, står
det Stortinget fritt i hvert budsjett å fastsette
den – og det gjør også Stortinget helt
suverent. Stortinget har, så vidt jeg husker, fastsatt den – også med
Arbeiderpartiets tilslutning i siste års statsbudsjett – til
ca. 90 pst. av overskuddet. Hva som vil ligge i neste års
budsjett, gjenstår å se.

Når det gjelder de utvidede lånerammene
i Statkraft, er de på, så vidt jeg husker, 52,5 milliarder kr,
og man har trukket nesten 50 milliarder kr i lånekapital.
Om det er forretningsmessig fornuftig, basert på de verdiene
som er i selskapet, ytterligere å utvide den lånerammen,
vil jeg ikke kunne svare på her.





                

 Dette spørsmålet
er utsatt.

Spørsmål 10 vil bli besvart
senere, før spørsmål 24.





                

 Dette spørsmålet,
fra representanten Olav Gunnar Ballo til utdannings- og forskningsministeren,
vil bli besvart av fiskeriministeren på vegne av utdannings-
og forskningsministeren, som er bortreist.

 Jeg har følgende spørsmål til
utdannings- og forskningsministeren:

«Ved Samisk høgskole
i Kautokeino har ledelsen varslet at de fratrer sine stillinger
dersom skolens økonomi ikke snarlig bedres. Ut
fra oppslag i Finnmark Dagblad den 25. april d.å. dreier
det seg om 3,1 mill. kr i ekstrabevilgninger som skolen mener
er nødvendig for å kunne videreføre driften
i tråd med ledelsens intensjoner.

Hvilke tiltak vil statsråden gjennomføre
som ledd i å sikre skolens videre drift?»

 Styret ved Samisk høgskole varslet
på et tidspunkt at det ville trekke seg fra sine
verv, slik også spørreren var inne
på, dersom høgskolen ikke ble tildelt
ca. 3 mill. kr ekstra i 2003.

Utdannings- og forskningsdepartementet ønsker å finne
en løsning på den videre utvikling av høgskolen,
og som grunnlag for en vurdering er det etter departementets
syn behov for en gjennomgang av budsjettsituasjonen ved Samisk høgskole.
Departementet har derfor, etter dialog med Samisk
høgskole, satt i gang en prosess der man i fellesskap og
med ekstern bistand analyserer årsaken til høgskolens økonomiske
situasjon. Siktemålet er å skaffe et materiale
som gir grunnlag for å vurdere eventuelle tiltak i 2003,
og se dette i forhold til høgskolens faglige utvikling
videre, jf. St.meld. nr. 34 for 2001-2002 om høyere samisk
utdanning og forskning.

Departementet legger vekt på at det
videre arbeidet gjennomføres i dialog med Samisk
høgskole, og at arbeidet gjennomføres raskt.

 Stortinget har fått seg forelagt finnmarksloven,
der man på et overordnet nivå skisserer
et lovverk knyttet opp mot det som skulle være spesielle
rettigheter for urfolk. Det er jo en stor sak i seg selv. Jeg skal ikke
komme inn på detaljer i den saken nå.

Det vi ser her, er – jeg vet ikke
om vi skal si mindre – eksempler
på den konkrete hverdagen i forhold til den kampen man
gjerne står i når det gjelder samisk kultur, samisk
språk og ivaretakelsen av den samiske utdannelsen, som også gjelder
samisk journalistutdanning. Det ser ut til å være
behov for en annen type forståelse for at man
trenger ekstra midler i miljøer som er særlig
sårbare. Ser statsråden at man ikke
kan betrakte universiteter og høgskoler generelt og samiske
høgskolemiljøer likt, ut fra den sårbarheten
som gjelder i små miljøer, der man ofte
trenger større ressurser for å bygge opp og ta vare
på fagmiljøene, større ressurser for å bygge
f. eks. en samisk journalistutdanning og andre fagmiljøer,
og at man bør unngå situasjoner der miljøene
presses, fagmiljøet løses opp og fagfolk sier
opp sine stillinger?

 Det er jo nettopp departementets
oppfatning av at man må ha en annen forståelse
av Samisk høgskole, som har gjort at man har gått
i dialog. Det er en konsesjon – hvis
man kan si det slik – fra departementets side, fordi man ønsker å gå bak
tallene og få en god dialog, slik at man skal ha en felles
forståelse av de behovene som er, og som klart er knyttet
til de spesielle utfordringer som ligger i samisk kultur, språk
og utdanning. Derfor har man nå gått inn i en
dialog for å få klarhet i hvordan og
hvorfor det har oppstått behov for tilleggsbevilgninger. Etter
en rekke runder mellom departementet og administrasjonen
ved høgskolen er partene kommet fram til enighet om et
mandat for gjennomgang av den økonomiske situasjonen ved
høgskolen. Det har forhindret truslene
som har vært framsatt, om å fratre stillingene.

Så er det også slik
at man har blitt enige om at dette skal gjennomføres raskt
av hensyn til den videre planlegging av høgskolen. Jeg
viste jo til at man også har utpekt Samisk høgskole
til å bli en vitenskapelig høgskole. Man har trukket
inn eksterne miljøer, og på den måten
vil man få et godt grunnlag for å bedømme
behovet i framtiden.

 I og med at det er fiskeriministeren som svarer
her i dag, har jeg lyst til å stille et oppfølgingsspørsmål
som for så vidt knytter seg til det spesielle i Finnmark,
med den avhengigheten man har til fiskeriressursene nettopp
i forhold til utdanning.

Det vi ser, er at man ofte, også i
kystmiljøene i Finnmark, mangler kompetanse når
det gjelder fiskeri. Man går inn i basis, primærnæringene,
men ikke nødvendigvis på en slik måte
at man bygger opp kompetansegivende tiltak og har folk med høy
utdannelse innenfor fiskerifaget. Har statsråden noen
tanker om Samisk høgskole og høgskolemiljøet
generelt i Finnmark når det gjelder å benytte
denne type kompetanse i typiske kystsamiske områder,
hvor det kanskje ikke er reindriften, men nettopp fiskeriene
som har vært den tradisjonelle leveveien, og der man ser
at det er behov for tiltak for å videreføre den type
kultur og sikre bosetting og levedyktige lokalmiljøer i
tiden som kommer?

 Nå er jeg usikker på om spørreren
spør om tankene i fiskeriministerens hode eller tankene
i utdanningsministerens hode!

Det er klart at fjordfiske og fiske knyttet
til de samiske miljøene er en utfordring
innenfor fiskeripolitikken. Det er klart at
høgskolen i Kautokeino, som på mange måter forvalter
vesentlige deler av utdanningskulturen, kan ha noe å bidra
med i denne sammenheng. Her ser jeg ikke bort fra at vi
i Fiskeridepartementet – og hvis jeg kan si vi i Utdanningsdepartementet – faktisk
har en del berøringspunkter som vi bør se nærmere
på i tiden framover, ikke minst når
nå høgskolen forhåpentligvis skal utvikles til
en vitenskapelig høgskole.

 Presidenten må si at det
var en elegant overføring fra den ene til den andre!





                

 Dette spørsmålet
er trukket tilbake.





                

 Dette spørsmålet,
fra representanten Rolf Reikvam til utdannings- og forskningsministeren,
vil bli besvart av fiskeriministeren på vegne av utdannings- og
forskningsministeren:

 Jeg vil gjerne stille følgende spørsmål
til utdannings- og forskningsministeren, som vil bli besvart av
fiskeriministeren:

«På skriftlig spørsmål
fra undertegnede den 6. desember 2002 om kopiavgift ved Universitetet
i Oslo svarte statsråden at «Prinsippet
om at studentene kun skal betale for reelle ytelser gjelder fremdeles.
Da kopibehovet for de ulike studentgruppene ved en institusjon kan
variere, må kopiavgiften tilpasses deretter».
Den 25. mars i år vedtok Kollegiet ved universitetet likevel
en flat obligatorisk kopiavgift på 400 kr pr. student.

Strider ikke dette da både
mot statsrådens svar og departementets egne retningslinjer?»

 I svaret til representanten Reikvam er det
redegjort for at Stortinget har gitt departementet fullmakt til å organisere
innkreving av Kopinor-avgiften og utgifter til papir/kopier
for studenter ved underliggende institusjoner, jf. Budsjett-innst.
S. nr. 12 for 2002-2003.

Senest i 1998 redegjorde departementet for
de retningslinjer institusjonene hadde å forholde seg til
når det gjelder innkreving av kopi- og papirpenger. I henhold
til retningslinjene kan slik avgift kun kreves i den utstrekning
det dreier seg om betaling for reelle ytelser. Det må være
samsvar mellom ytelsen og motytelsen. De såkalte kopipengene
skal dekke institusjonenes omkostninger, herunder utgifter for kopiering
av vernet materiale.

Da kopibehovet for de ulike studentgrupper
ved en institusjon kan variere, må kopipengene tilpasses
deretter. Dette har departementet også redegjort
for i et brev til Studentparlamentet i Oslo, 3. desember
2002.

Prinsippet om at studentene kun skal betale
for reelle ytelser, gjelder fremdeles. En studentgruppe skal ikke betale
for mer enn det som ytes, og en studentgruppe skal ikke
subsidiere andre studentgruppers
studiemateriell. Dette er for at det ikke skal bli en
form for skjult avgift for studiene fra institusjonenes side.

Departementet har fått opplyst at
styret ved Universitetet i Oslo har bestemt
at det skal kreves inn penger fra studentene fra og med høstsemesteret
2003, for å dekke utgifter til Kopinor-avgift, kopiering
og papir. Kopipengene skal være 200 kr
pr. semester for alle programstudenter, bortsett fra studenter
på den praktisk-pedagogiske utdanningen. For disse studentene
er betalingen fastsatt til 125 kr pr. semester. Deltidsstudenter
skal betale 100 kr pr. semester, og privatister unntas
fra ordningen.

Universitetet i Oslo har videre opplyst
at de har regnet ut kopikostnader m.m. for ulike studentgrupper – oppdelt pr.
fakultet – ved institusjonen, og deretter lagt seg på et beløp
som er lavere enn kopikostnadene m.m. for den studentgruppen som
har den laveste utgiftsposten for kopiering
mv. Gjennom å ha lagt kopipengene på et nivå som
er lavere enn minstenivået ved institusjonens enheter,
hevder universitetet at ingen studentgruppe subsidieres av en annen
studentgruppe. Løsningen er etter departementets
syn derfor ikke i strid med retningslinjene.

 Jeg takker for svaret.

For det første er jeg kjent
med hva Stortinget har vedtatt, at institusjonene har rett til å kunne
ta en avgift hvis de finner det hensiktsmessig. Jeg er likevel
overrasket over svaret, for her opererer de med en flat avgift,
en avgift som er lik for alle studenter. Selv om universitetet
og ledelsen sier at avgiften er lagt så lavt
at det ikke er subsidier mellom de ulike gruppene,
er jeg likevel overrasket over at de opererer med en flat
avgift.

Mitt tilleggsspørsmål til
ministeren blir: Ville det ikke vært prinsipielt
riktig at en gikk inn og påviste hva slags utgifter de
ulike gruppene har, og så ut fra det laget et system for
betaling? Derved slapp en et system med en flat ytelse som de fleste
helt åpenbart vil oppfatte som en generell studieavgift.

 Departementet har gjennomgått det
materialet som universitetet har lagt
fram. De har ikke innvendinger mot praktiseringen, nettopp fordi
man har lagt seg lavere enn snittet for minstepris, og dernest fordi
man har differensiert.

Som jeg sa, er kopipengene 200 kr
pr. semester for programstudenter, mens de som er på praktisk-pedagogisk
utdanning, skal betale 125 kr pr. semester og deltidsstudenter
100 kr. Privatister unntas fra ordningen. Det er en differensiering
allerede. Man har tatt hensyn til de reelle kostnader, og på den
måten laget en ordning som er praktikabel, og som gjør
at ingen subsidierer en annen gruppe.

 Jeg har lyst til å prøve å ta
en prinsipiell tilnærming: En innfører en flat
avgift, og så dekker en seg bak at dette er en avgift som
skal dekke noen kostnader. Likevel er den flat
på den måten at den er lik for alle
studenter, med den lille modifikasjon som statsråden har
redegjort for.

Vil ikke statsråden oppfatte
dette som en generell studieavgift? Vil ikke dette få karakter
av en generell studieavgift når en går inn og
lager en flat ordning fremfor å gå inn og si at
kopikostnaden er slik og slik for de ulike fakulteter, institutter eller
hva det måtte være, og så pålegge
en avgift ut fra det? I og med at han legger seg på en
flat avgift, får dette karakter av
en studieavgift. Har ikke statsråden prinsipielle
betenkeligheter med å pålegge en slik generell
avgift som av de aller fleste studenter blir oppfattet som en studieavgift?
Er dette første skritt på en vei i retning
av å innføre en generell studieavgift ved våre
utdanningsinstitusjoner?

 Det er to forhold som jeg vil peke
på i denne sammenhengen:

For det første har jeg forståelse
for at institusjonene ønsker å finne
en praktisk løsning på innkrevningen av disse
avgiftene. Man har gjort det på en måte
som etter departementets syn er i tråd med de
synspunkter vi har.

Dernest er det slik at institusjonene ikke
har mulighet til å nekte studentene adgang til eksamen
ved manglende innbetaling av kopipengene. Studentene kan imidlertid nektes å ta
kopier med mindre de betaler. Det prinsipielle i dette
må nok avstemmes, ikke minst ut fra det praktikable.
Som jeg har sagt i mine to foregående svar, ligger avgiftene
lavere enn de reelle kostnader, og da har departementet ikke
innvendinger mot at – i dette tilfellet –Universitetet
i Oslo, praktiserer ordningen på denne måten.





                

 Dette spørsmålet,
fra representanten Øyvind Vaksdal til olje- og energiministeren,
vil bli besvart av miljøvernministeren på vegne
av olje- og energiministeren.

 Jeg vil stille følgende spørsmål:

«Ifølge KraftNytt 7. mai
i år var den norske og svenske magasinfyllingen
18,7 TWh mindre enn normalt i uke 19. Selv om man har
sett en liten forbedring de siste uker, er situasjonen
alt annet enn tilfredsstillende. Uten store mengder nedbør
i de kommende måneder vil man kunne oppleve en vinter med enda
større problemer enn de vi hadde sist
vinter, med en eksplosjonsartet utvikling i strømprisen
og fare for utkobling og rasjonering.

Hvilke tiltak vil Regjeringen sette i verk
for å få kontroll med situasjonen?»

 Sårbarhet for variasjoner i været
er et grunnleggende forhold ved den norske kraftforsyningen. Etter
mange år med rikelig nedbør og stor vannkraftproduksjon
fikk vi i vinter en påminnelse om hvilke konsekvenser en
periode med lite nedbør kan
ha for en nasjon som er meget avhengig av vannkraft.

Situasjonen i vinter var lenge bekymringsfull.
Utviklingen utover våren – med relativt mildt
vær, økte tilsig og stor import – har
imidlertid gitt en betydelig bedring av situasjonen. Nedtappingen
av magasinene ble redusert, og den norske produksjonen
i mars og april ble den laveste som er registrert
siden 1980. Snøsmeltingen er nå i gang, og magasinfyllingen øker.

Prisene på den nordiske kraftbørsen
har også stabilisert seg i forhold til i vinter.
At kraftprisene fortsatt er høyere enn vanlig på denne
tiden av året, reflekterer at det fortsatt er knappere
tilgang på vann i kraftmagasinene enn normalt. Ved inngangen
til uke 18 var magasinfyllingen 19,2 pst., 18 prosentpoeng
lavere enn middelnivået for denne uken. Utgangspunktet
ved den sesongen vi nå går inn i, er derfor svakere
enn i tidligere år. Utviklingen i magasinfyllingen fremover
vil imidlertid avhenge av værforholdene resten av våren,
sommeren og høsten.

Basert på erfaringene i vinter er
det likevel viktig å komme raskt i gang med arbeidet
for en sikrere kraftforsyning. Regjeringen har allerede igangsatt
arbeidet med å vurdere tiltak som kan redusere sårbarheten
for tilsvarende situasjoner. Et viktig mål er at vi skal
ha en energiforsyning som sikrer at det er nok energi i markedet
til akseptable priser – for både husholdninger,
industri og den offentlige forvaltning. For å oppnå dette
er det nødvendig både å vurdere
kortsiktige tiltak som kan avhjelpe en oppstått tørrårssituasjon,
og mer langsiktige tiltak som reduserer den grunnleggende sårbarheten
for tørrår i kraftforsyningen.

Det vil være nødvendig
med omfattende tiltak over et bredt felt for å bedre
den norske forsyningssikkerheten. I tillegg til å styrke
overføringskapasiteten for å unngå unødvendige
flaskehalser, både innenlands og mot utlandet, vil jeg
på vegne av olje- og energiministeren trekke frem viktige
elementer som Regjeringen prioriterer:

1.	Tilgangen på ulike nye fornybare
energikilder byr på mange muligheter til en omlegging av
energiproduksjon og -forbruk.
Regjeringen vil prioritere satsingen på dette området
høyt.

2.	Vi må spare energi. Blant annet vil ny teknologi
gi oss bedrede muligheter til å bruke energi
på en mer fornuftig måte enn tidligere.
Arbeidet med energisparing er et hovedsatsingsområde
for Enova.

3.	Vi må få til en best mulig utnyttelse
av vannkraften vi allerede har bygd ut. Det er derfor viktig at
det legges til rette for å modernisere og oppruste vannkraftanleggene
våre.

4.	Vi må utnytte naturgassressursene våre
på en fornuftig måte, og Regjeringen vil nå følge
opp gassmeldingen i samsvar med Stortingets vedtak.

Regjeringen vil trekke opp politikken for en
sikker og miljøvennlig energiforsyning i en stortingsmelding
om forsyningssikkerheten, som vil bli lagt frem før årsskiftet.

 Jeg takker statsråden for svaret.

Hovedårsaken til de problemene vi
hadde sist vinter, var selvfølgelig det politisk styrte
tilbud som lå i markedet, i og med at man i de senere år
aktivt politisk har hindret kraftutbygging i Norge. Resultatet
av dette har vi i Fremskrittspartiet
advart mot i mange år – dessverre
uten å bli hørt. De tiltak– eller
rettere sagt, mangel på tiltak – som statsråden
her nevner, vil på ingen måte berge oss gjennom
en lignende vinter dersom vi skulle få en like nedbørsfattig
høst.

Hva må egentlig til for at Regjeringen
skjønner alvoret i situasjonen, kaster av seg handlingslammelsen
og foretar seg noe aktivt?

 Det som gjør oss meget sårbare
om vinteren, er at 90 pst. av elektrisiteten i Norge kommer
fra vannkraft. Når det er tørrår, vil
vi faktisk ha en utfordring – uavhengig
av om vi har tilgang på mer vannkraft. Regjeringen jobber
nå med det spørsmålet, og energi- og
miljøkomiteen har til behandling en sak knyttet til økt
tilgang på vannkraft. Vi er tilhengere av en oppgradering
av de vannkraftanleggene som allerede er til disposisjon.

Skal man bli mindre sårbar
i forhold til tørrår og greie å få ny
kraft inn i det nordiske kraftmarkedet, er man avhengig av å satse
mer på fornybar energi. Her har man en målsetting
om 4 TWh fra vannbåren varme og 3 TWh
fra vind. I tillegg har Stortinget åpnet for at det skal
kunne bygges tre konvensjonelle gasskraftverk. Der er konsesjon
gitt, og det er opp til dem som har fått konsesjon, å vurdere
løpende om det er regningssvarende i dagens kraftprismarked å igangsette
disse prosjektene.

 Jeg takker igjen statsråden for svaret.

Heller ikke på lang sikt
vil situasjonen bedre seg gjennom Regjeringens energipolitikk – eller
rettere sagt mangel på energipolitikk. Regjeringens trenering
av kraftproduksjon basert på gass er et eksempel
på dette. Et annet eksempel er Regjeringens
holdning til vannkraftproduksjon, som vi så da Regjeringen like
før påske sa nei takk til
0,5 TWh – ren og ny vannkraft – fra Saudafjellene.

Er  det  ikke  snart  på  tide
 at  Regjeringen  ser  lyset – bokstavelig talt – og
sørger for at det norske folk og norsk industri
får nok kraft til fornuftige priser?

 Jeg har litt vanskeligheter med å kjenne
meg igjen i det bildet som representanten Vaksdal nå tegner.
Jeg trodde faktisk at vi var enige om at man ikke blir
mindre sårbar i forhold til en tørrårssituasjon
hvis man legger alle eggene i én kurv – som
er vannkraft. Likevel har Regjeringen fremmet en sak for
Stortinget nå om Sauda. Det er også varslet
en oppgradering av de anleggene som allerede ligger der. I tillegg
nevnte jeg 7 TWh knyttet til fornybar energi og den satsingen vi har
på Enova.

At Regjeringen angivelig skal være
handlingslammet i forhold til bruk av gass, kan jeg ikke
fatte. Det er gitt konsesjon til tre konvensjonelle gasskraftverk.
Man kan stikke spaden i jorden i morgen. Men jeg mener
at det bør skje uten bruk av statlige strukturtiltak eller
strukturfond. Det må rett og slett kunne gjennomføres
fordi det er lønnsomt økonomisk og regningssvarende
i markedet, og ikke gjennom statlige subsidieringer.

 Vi går så til spørsmål
24.





                

 Dette spørsmålet
er trukket tilbake.





                

 Det foreligger ikke
noe referat.





                    
                    
                    

