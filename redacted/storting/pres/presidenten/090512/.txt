 Representantene Anne Marit 

Bjørnflaten

 og Trine Skei 

Grande

, som har vært permittert, har igjen tatt sete. 

Den innkalte vararepresentant for Vestfold fylke, Jan Fredrik 

Vogt

, har tatt sete. 

Fra Arbeiderpartiets stortingsgruppe foreligger søknad om sykepermisjon for
               representanten Saera Khan fra og med 12. mai og inntil videre. 

Etter forslag fra presidenten ble enstemmig besluttet: 

Søknaden behandles straks og innvilges. 

Vararepresentanten, Kjell Erik 

Øie

, innkalles for å
                     møte i permisjonstiden. 

 Kjell Erik Øie er til stede og vil ta sete. 

Valg av settepresidenter

  Presidenten vil foreslå at det velges tre settepresidenter for Stortingets møter i
               dag og for resten av inneværende uke – og anser det som vedtatt. 

Presidenten vil foreslå Kenneth Svendsen, Solveig Horne og Anders Anundsen. – Andre
               forslag foreligger ikke, og Kenneth Svendsen, Solveig Horne og Anders Anundsen anses
               enstemmig valgt som settepresidenter for denne ukes møter i Stortinget. 

Statsråd Erik Solheim overbrakte 3 kgl. proposisjoner (se
               under Referat). 

Endring av ukeprogrammet

  Med hjemmel i forretningsordenens § 26 fjerde ledd vil presidenten foreslå at det
               oppsatte ukeprogram for inneværende uke endres slik at det i dag, etter
               stortingsmøtets slutt, settes et referatmøte i Odelstinget. – Ingen innvendinger er
               kommet mot presidentens forslag, og det anses vedtatt. 

Sakene på dagens kart (nr. 81) 





                    
                    
                    

 Etter ønske fra kirke-, utdannings- og forskningskomiteen vil presidenten foreslå
                  at taletiden blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det ikke blir gitt anledning til replikker etter
                  de enkelte innlegg, og at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Komiteen har behandlet et representantforslag fra
                  Fremskrittspartiet om nødvendige lovendringer, slik at kommunene kan innføre
                  brukerstyring med foreldreflertall i skolens brukerstyre. 

Komiteens flertall, alle unntatt Fremskrittspartiet, støtter ikke forslaget.
                  Flertallet er i likhet med forslagsstillerne opptatt av å sikre foreldrene god
                  innflytelse på skolens innhold, ikke bare gjennom samarbeidsutvalgene, men også
                  via organisasjoner som f. eks. Foreldreutvalget for grunnopplæringen. På samme
                  måte er elevene sikret innflytelse over innholdet i skolen. For å styrke den
                  innflytelsen fikk både FUG – Foreldreutvalget for grunnopplæringen – og
                  Elevorganisasjonen tilført ekstra ressurser i forbindelse med statsbudsjettet for
                  2009. Det kan også nevnes at i forbindelse med ny formålsparagraf for
                  grunnopplæringen ble foreldrenes rolle tydelig definert. 

Disse grepene betyr ikke at vi er i mål med hensyn til skole–hjem-samarbeid og
                  foreldreinnflytelse på skolens innhold. Vi ønsker å videreutvikle det, men tror at
                  det riktige virkemidlet er å sørge for å få dagens lovpålagte samarbeidsorganer
                  til å fungere enda bedre. Vi vil også gjøre oppmerksom på at det i dagens
                  regelverk er muligheter for lokale varianter av brukermedvirkning i skolen. Så
                  vidt vi har registrert, har heller ikke FUG, som foreldrenes
                  interesseorganisasjon, krevd at det skal gis anledning til foreldreflertall i
                  skolenes styrer. 

Det er tverrpolitisk enighet om at foreldredimensjonen er viktig – ja, svært
                  viktig – for å gjøre skolen enda bedre. Det må jobbes både lokalt og fra nasjonalt
                  hold for å styrke denne. Skoleeierne må utfordres med hensyn til at rådsorganene i
                  skolen skal fungere etter intensjonene, og vi må ta et felles ansvar for å
                  videreutvikle kompetansen hos skoleledere og lærere om foreldrenes rolle i barn og
                  ungdoms læring, utvikling og medvirkning i skolen. 

 Som presidenten er kjent med, er det ikke uvanlig at Fremskrittspartiets forslag
                  opp gjennom historien er blitt møtt med til dels kraftig skepsis. Så går det noen
                  år, og etter hvert adopteres hele eller deler av Fremskrittspartiet politiske
                  standpunkt på en rekke områder. Slik sett kan en med en viss tyngde hevde at
                  Fremskrittspartiets innflytelse i norsk politikk har styrket seg over tid og
                  påvirket det norske samfunn sterkt. 

Det har alltid vært viktig for Fremskrittspartiet å ha en skole som tar elevene på
                  alvor, en skole som faktisk bidrar til å ivareta interessene også til dem som
                  benytter seg av den tjenesten som skoleeier tilbyr. Foreldremedvirkning er i denne
                  sammenheng et veldig viktig element, og i dagens struktur er det også mulig å
                  benytte seg av foreldrenes kompetanse innenfor både samarbeidsutvalg og i
                  brukerstyrer. Det foreligger imidlertid én streng begrensning i opplæringsloven:
                  Under ingen omstendighet kan foreldre alene eller foreldre sammen med
                  elevrepresentantene ha flertall i brukerstyrene. Det er en kunstig og ulogisk
                  begrensning i skoleeiers rett til å organisere styringen av egne skoler på den
                  måten skoleeier selv mener er mest hensiktsmessig for å oppnå best mulig kvalitet
                  ved skolene sine. Samtlige andre partier mener at skoleeierne – i de aller fleste
                  tilfeller er det kommuner og fylkeskommuner – ikke evner å foreta riktige
                  prioriteringer når det gjelder styringen av egne skoler på akkurat dette lille
                  området. 

Selv partier som jeg anser som relativt gode venner av Fremskrittspartiet, mener
                  at det innebærer altfor mye valgfrihet for skoleeier å bestemme sammensetningen av
                  brukerstyrene selv. Det forundrer meg. I min utmerkede og fremadstormende
                  hjemkommune Larvik ble det nemlig gjennomført et svært spennende forsøk, hvor tre
                  skoler som selv ønsket det, skulle prøve brukerstyring med foreldreflertall.
                  Ordningen ble gjennomført i ett skoleår, og det var en dundrende suksess. Samtlige
                  av de involverte – lærere og rektorer inkludert – mente ordningen var god, og alle
                  skolene ville fortsette med ordningen etter forsøksperiodens slutt. Den sittende
                  røde regjering satte dessverre en aktiv stopper for dette gode
                  grunnskoleutviklingsforsøket. 

En av foreldrene som ledet brukerstyret, sa i sin tid at forutsetningen for at
                  ordningen var så vellykket, og at det var en stor suksess, selvfølgelig var at
                  foreldrene engasjerte seg skikkelig, og at årsaken til dette skikkelige
                  engasjementet var at de hadde faktisk og reell innflytelse. Den innflytelsen er
                  det bare Fremskrittspartiet som mener foreldrene bør kunne få, dersom skoleeier
                  ønsker det. 

Motforestillingene mot forslaget er mange. Svært få av dem har noe reelt innhold
                  hvis en sammenligner med den evalueringsrapporten som Høgskolen i Vestfold
                  gjennomførte etter forsøket. 

Jeg er skuffet over at Foreldreutvalget for grunnopplæringen har vendt forslaget
                  en kald skulder. FUG burde også når det handler om å gi foreldrene reell
                  innflytelse, stå på foreldrenes side. Det er ikke rart at foreldreengasjementet
                  svikter når også FUG er imot at foreldrene skal få reell makt. 

Foreldrene er bare opptatt av egne barn, hevder enkelte. Det er feil. Får
                  foreldrene makt, viser det seg at de er opptatt av å gjøre skolen best mulig for
                  flest mulig. Men så lenge deres innflytelse er begrenset til å gjelde egne barn,
                  kan en ikke vente et særlig bredere engasjement. Jeg tror også at kritikken av å
                  gi en gruppe flertall i brukerstyrene er fullstendig feilslått. Det er ingen
                  erfaringsbakgrunn for å hevde at foreldre i brukerstyret stemmer likt eller har
                  like oppfatninger i alle saker. Snarere tvert imot vil foreldrene som ressurs
                  kunne øse av egen kompetanse og lære av andres. På den måten får man et godt
                  samspill mellom engasjerte foreldre og fagkompetansen som lærere og rektor
                  representerer. 

Kort oppsummert: Fremskrittspartiet vil åpne for at foreldrene får den makt i
                  skolen som skoleeier vil gi dem. Ingen andre partier har tillit til at kommunene
                  og fylkeskommunene evner å løse den oppgaven på en god måte, og vil derfor
                  opprettholde et forbud mot skikkelig foreldreinnflytelse. Men som jeg sa
                  innledningsvis, Fremskrittspartiet er vant til å vise vei, også på
                  skolepolitikkens område. Så om noen år tenker jeg vi har fått følge av det som
                  utgjør flertallet av representantene i denne sal. 

Til slutt vil jeg ta opp Fremskrittspartiets forslag i innstillingen. 

 Representanten Anders Anundsen har tatt opp det forslaget han refererte til. 

 (komiteens leder): Jeg hadde egentlig ikke tenkt å ta ordet i debatten, men etter
                  tiraden fra Fremskrittspartiets Anders Anundsen kan jeg ikke dy meg for å prøve å
                  gi et litt tydeligere bilde av hvorfor Høyre og også andre opposisjonspartier sier
                  nei til forslaget. 

For det første mener jeg det er et tungtveiende argument at Foreldreutvalget for
                  grunnopplæringen sier nei. Det er de som best kjenner hvordan foreldreinnflytelsen
                  fungerer, og når de sier så klart nei som de gjør, mener jeg det er et vektig
                  argument. 

I tillegg er det slik at foreldreengasjementet i skolen i dag ikke er begrenset
                  til å gjelde kun egne barn. Veldig mange foreldre engasjerer seg sterkt i skolen
                  og driften av skolen, har stort utbytte av det, og det har også elevene stort
                  utbytte av. Det er flott. Men den prinsipielle årsaken til at vi fra Høyres side
                  har valgt å si nei til forslaget – et nei som ikke må forveksles med et nei til
                  foreldreengasjement eller involvering fra foreldrenes side, tvert imot – er rett
                  og slett spørsmålet om hvem som til syvende og sist skal ha ansvaret for barns
                  opplæring. Vi gir skoleeier og skoleledelse, rektor spesielt, stadig større
                  ansvar, en utvikling som jeg syns er riktig, men det stadig større ansvaret for
                  barns opplæring vil kunne være vanskelig å identifisere i en situasjon hvor barna
                  ikke får den opplæringa de har krav på. Hvem er det da som sitter med ansvaret? Er
                  det rektor, eller er det foreldreflertallet i brukerstyret? Jeg tror man der vil
                  oppleve mange pussige situasjoner og vanskelige konflikter, rett og slett fordi
                  det er uklart hvem som til syvende og sist skal sitte med det endelige ansvaret
                  for barn som ikke har fått den opplæringa de har krav på. De historiene møter vi
                  jo stadig vekk, barn som enten ikke får spesialundervisning, barn som ikke får den
                  tilpassede undervisninga de har krav på, og i de situasjonene mener jeg det er
                  vanskelig, enn si umulig, å skulle lempe det ansvaret over på det
                  foreldreflertallet som da er i brukerstyret. På den annen side er det jo da nesten
                  umulig å lempe det over på rektor, som er den som ikke har det siste ordet, men
                  som kan bli overkjørt av et foreldreflertall. 

I de aller, aller fleste tilfeller er det god foreldremedvirkning, og
                  foreldremedvirkninga skjer på en slik måte at det er enighet mellom lærere,
                  elever, rektor og foreldre. Men i de mest ekstreme tilfellene vil det altså kunne
                  komme til konfliktsituasjoner som er vanskelige å håndtere, og der
                  ansvarsforholdene blir uklare. Det kan ikke Høyre være med på. På den annen side,
                  vi har stor tillit til at både skoleeier og rektor klarer å utforme
                  foreldresamarbeidet på en måte som er tillitvekkende, og som er god for alle
                  parter, og jeg syns det er en spesiell argumentasjon fra Fremskrittspartiets side
                  å mene at alle andre partier i denne salen ikke har tillit verken til skoleeier
                  eller til skolen eller til foreldrene. Det har vi, men vi ønsker ikke å gå fullt
                  så langt som Fremskrittspartiet vil. 

 Jeg skal være kort. Representanten Eriksen Søreide gav på en utmerket måte uttrykk
                  for det prinsipielle syn som også Venstre har. Jeg tok ordet bare for å si at jeg
                  har jo noen år vandret gjennom skoler i Oslo, det er ca. 170 av dem – jeg har i
                  denne runden, de siste årene, vandret gjennom 107 – og det er jo helt påtakelig
                  hvordan foreldreengasjementet for hele skolen stiger. Den stiger i en struktur med
                  driftsstyre, hvor ingen har flertall alene, og jeg har vært borti mange
                  situasjoner hvor foreldre i godt samarbeid med lærerne sier at de tar over
                  undervisningen, for at lærerne kan dra ut i verden et sted og skaffe seg godt
                  faglig påfyll. Så vi har gnistrende gode eksempler på at der vettet får rå lokalt,
                  blir det gode løsninger, slik som komitéflertallet da mener å stå bak. 

 Veldig kort: Eg trur ikkje vi skal idyllisere alle foreldremøte som vert haldne i
                  Noreg. Det kan absolutt vere store utfordringar i å få foreldresamarbeidet til å
                  fungere betre, og eg har møtt mange som opplever, kva skal eg seie, at det kan
                  vere vanskeleg å få gitt uttrykk for sine oppfatningar overfor skulen. Men eg trur
                  heller ikkje at løysinga er at foreldre skal ha fleirtal i dei organa som bl.a.
                  gjer vedtak som er heilt avgjerande for kva for opplæring vi gir barn og unge. Der
                  trur eg vi må plassere ansvaret veldig klart på leiinga til skulen, og så er det
                  andre måtar vi bør jobbe vidare med foreldresamarbeidet på enn å endre dei
                  formelle avgjerdsstrukturane. Det er òg slik at elevar og foreldre for det første
                  har minst to medlemer av samarbeidsutvalet, at den enkelte kommunen òg kan
                  opprette eit styre, i tillegg til organisasjonar som Foreldreutvalet, som sikrar
                  innflytelse. 

Så eg støttar heller ikkje forslaget som her er fremma. Derimot støttar eg til
                  fulle det formålet som det er brei enigheit om i komiteen, nemleg å sikre enda
                  større foreldreengasjement, og at skulen skal møte det på ein inviterande måte,
                  fordi det er ein verdifull ressurs for dei skulane som får det godt til. 

 De talere som heretter får ordet, har en taletid på inntil 3 minutter. 

 Jeg er glad for at alle er enige om at foreldrene skal ha innflytelse, men jeg er
                  litt overrasket over vinklingen til enkelte partier, som nå på en måte sier at det
                  blir et problem med styringsmåten og brukerstyrer når det er foreldre som har
                  flertall – beslutningene kan altså fattes i et tilsvarende brukerstyre bare
                  foreldrene ikke har flertall. Ansvarsdelingen mellom skoleeier, rektor og
                  brukerstyrene vil jo være helt lik innenfor dagens modell som det den vil være
                  innenfor Fremskrittspartiets modell. Jeg klarer derfor ikke helt å forstå at det
                  skulle være noen prinsipielle motforestillinger mot hvordan ansvarsfordelingen
                  mellom de ulike organene skal være. 

Så er det ikke riktig når det hevdes at det er skolen som har hovedansvaret for
                  opplæringen. Det er jo egentlig foreldrene som har det. Det er ikke engang
                  skoleplikt i Norge. Hvis en leser formålsparagrafen for grunnopplæringen, vil en
                  se at opplæringen skal skje i samråd med foreldrene. Vi er veldig opptatt av at
                  foreldrene skal få den reelle makten i de tilfellene hvor kommunene, skolene og
                  foreldrene selv ønsker det. Forsøket i Larvik har jo tilbakevist alle de
                  motforestillingene som er fremmet fra talerstolen i dag, og vist at brukerstyre
                  med foreldreflertall skaper et skikkelig engasjement hos foreldrene. Det gir gode
                  resultater, og foreldre, elever, lærere og rektor er fornøyd. Jeg er skuffet over
                  at en ikke tar hensyn til det som er virkeligheten, og ikke gir kommunene
                  muligheten til å fatte vedtak som de mener er riktig for sine egne skoler. 

 Flere har ikke bedt om ordet til sak nr. 2. 

(Votering, se side 2955) 





                    

 Under debatten har Anders Anundsen satt fram et forslag på vegne av
                  Fremskrittspartiet. Forslaget lyder: 

«Stortinget ber Regjeringen fremme nødvendige lovendringsforslag for å sikre
                     kommunene mulighet til å organisere skolene med driftsstyrer der
                     foreldre/foresatte i kombinasjon med elevrepresentasjon utgjør flertall i
                     brukerstyret.» 

Det voteres alternativt mellom dette forslaget og innstillingen fra komiteen. 

Komiteen hadde innstilt: 

Dokument nr. 8:41 (2008–2009) – representantforslag fra stortingsrepresentantene
                  Anders Anundsen, Jon Jæger Gåsvatn og Åse M. Schmidt om nødvendige lovendringer
                  slik at kommunene kan innføre brukerstyring med foreldreflertall i skolens
                  brukerstyre – bifalles ikke. 

Votering:

Ved alternativ votering mellom komiteens innstilling og forslaget fra
                  Fremskrittspartiet ble innstillingen bifalt med 78 mot 25 stemmer.

(Voteringsutskrift kl. 18.58.10)


                    
                    

 Etter ønske fra kirke-, utdannings- og forskningskomiteen vil presidenten foreslå
                  at taletiden begrenses til 5 minutter til hver gruppe og 5 minutter til
                  statsråden. 

Videre vil presidenten foreslå at det ikke blir gitt anledning til replikker etter
                  de enkelte innlegg, og at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 Jeg vil i saksordfører Gunnar Gundersens fravær få lov til å takke for samarbeidet
                  i denne saken. 

Fremskrittspartiet har i dette representantforslaget lagt frem 18 konkrete forslag
                  for å styrke yrkesfaglig opplæring og på en best mulig måte legge til rette for at
                  yrkesfagene får økt status med elever som har økt gjennomføringsgrad. Forslagene
                  er ment som noe av svaret på den enorme utfordringen frafall i videregående
                  opplæring representerer, særlig innenfor enkelte av yrkesfagene. 

Det gikk galt allerede ved innføringen av Reform 94, hvor formålet egentlig var
                  utjevning av forskjellig status mellom allmennfag og yrkesfag. Resultatet er blitt
                  motsatt, og elevene på yrkesfaglig studieretning betaler prisen.
                  Fremskrittspartiet pekte på denne muligheten allerede da reformen ble vedtatt, og
                  vi fikk dessverre rett. 

Det er urovekkende at regjeringspartiene fraskriver seg ansvaret for
                  frafallsproblematikken i yrkesfagene og skyver det over til fylkeskommunene.
                  Riktignok er det fylkeskommunene som har ansvaret for videregående opplæring, men
                  de nasjonale rammene for opplæringen legges her i Stortinget, og det er nødvendig
                  med et langt mer aktivt fokus på yrkesfaglig utdanning dersom en skal løse disse
                  utfordringene. Regjeringen benytter seg imidlertid av den vanlige
                  ansvarsfraskrivelsesformelen og viser til at det alltid kommer en stortingsmelding
                  – denne gangen en melding om kompetanse for fremtiden, som havner i Stortinget
                  altfor sent til å bli tatt opp til skikkelig og grundig behandling. 

De forslagene som foreligger til behandling her i dag, vil ha betydning raskt og
                  vil kunne bidra til å løse store utfordringer. Jeg tar til etterretning at
                  regjeringspartiene heller ikke benytter denne anledningen til å gjøre noe konkret. 

Det er likevel lyspunkt, for de partiene som er i besittelse av
                  regjeringskontorene i dag, vil sannsynligvis ikke være der om et halvt år. Det er
                  et viktig signal til Skole-Norge at Fremskrittspartiet og Høyre i denne
                  innstillingen står sammen om 13 konkrete forslag for å løfte yrkesfaglig
                  utdanning. Det er langt flere forslag enn den sittende regjeringen har fremmet på
                  dette området i hele fireårsperioden. En samlet opposisjon er enig om 9 konkrete
                  forslag for å bidra til å redusere frafallet og øke yrkesfagenes status. 

Noen forslag er det vanskelig å se hvorfor regjeringspartiene går imot. I disse
                  finanskrisetider er det merkelig at regjeringspartiene ikke vil vurdere nærmere å
                  fjerne arbeidsgiveravgiften for lærlinger. Det er sannsynlig at det til høsten vil
                  bli store utfordringer knyttet til å sikre nok lærlingplasser fordi bedriftenes
                  kostnader er for høye i forhold til verdiskapningen. 

Det er også underlig at regjeringspartiene ikke vil tilrettelegge for økt innslag
                  av yrkesfaglig tilnærming i grunnskolen. Det vil både virke informerende og
                  motiverende for praktisk anlagte elever. 

Så er det et par ting i innstillingen jeg vil presisere, for det hevdes fra
                  samtlige partier, og det overrasker noe, at påstanden om at lærlingtilskuddet ikke
                  er indeksregulert siden innføringen av Reform 94, er feil. Det kan leses på to
                  måter: Indeksregulering, om den skal ha noen reell effekt, må jo faktisk skje
                  hvert år. Hvis ikke øker avstanden mellom faktiske kostnader og tilskuddet. Det
                  Fremskrittspartiet har pekt på, er at indeksreguleringen ikke er skjedd årlig
                  siden innføringen av Reform 94, og avstanden mellom tilskudd og kostnad ligger nå
                  i området 25 000 kr. At det i enkelte år er foretatt indeksregulering i forhold
                  til foregående år, kompenserer altså ikke for de årene hvor indeksregulering ikke
                  er skjedd. Påstandene som Fremskrittspartiets medlemmer av komiteen kommer med i
                  innstillingen, er altså kommentert der, og de er riktige, men plasseringen er
                  blitt litt rar og løsrevet fra påstanden fra komiteen om feilaktige opplysninger.
                  Det er nå kraftfullt tilbakevist. 

Jeg vil til slutt reflektere kort over mine forventninger til den varslede
                  stortingsmeldingen fra Regjeringen. Jeg legger selvfølgelig til grunn at den
                  inneholder konkrete tiltak og handlingsplaner for å styrke yrkesfaglig opplæring
                  og for å redusere frafallet. Jeg håper vi ikke på nytt vil bevitne et mageplask av
                  forskningsmeldingens format, for det er grenser for hvor mye troverdighet som er
                  igjen etter slike alvorlige mageplask. Det er, må jeg erkjenne, heller ikke
                  hyggelig å være tilskuer når det er åpenbart fysisk smertefullt for Regjeringens
                  medlemmer å forsvare mageplasket i ettertid, når de hardnakket hevder at dette
                  ikke var noe mageplask, men en ny form for stuping. 

Med det tar jeg opp de forslagene Fremskrittspartiet står alene eller sammen med
                  andre om. 

Kenneth Svendsen hadde her overtatt presidentplassen.
               

 Representanten Anders Anundsen har tatt opp de forslagene han refererte til. 

 Yrkesfaglig opplæring av god kvalitet er og vil bli viktig for Norge i årene som
                  kommer. Evalueringen av den norske fag- og yrkesopplæringen som OECD kom med i
                  fjor høst, slår fast at vi i stor grad har en god fag- og yrkesopplæring i Norge.
                  Rapporten skryter av det norske trepartssamarbeidet og betydningen det har for
                  fagopplæringen. 

Men den reiser også noen utfordringer som vi er nødt til å ta tak i. Det samme har
                  Karlsen-utvalget påpekt i sin rapport. Nettopp derfor har Regjeringen allerede
                  satt i gang en rekke tiltak overfor fag- og yrkesopplæringen. Det er satt i gang
                  forsøk med praksisbrev som en del av lærekandidatordningen. Det er en praktisk vei
                  til ordinær kompetanse, hvor større deler av opplæringen skjer i bedrift. For noen
                  elever er dette en kjærkommen vei til å vise sin kompetanse. Departementet har
                  varslet en gjennomgang av læreplanene i fellesfagene, slik at de i større grad
                  gjøres relevante for de ulike utdanningsplanene. 

Jeg har stor tro på denne måten å yrkesrette fagene på. Elevene trenger
                  kompetanse. Så er spørsmålet på hvilken måte de tilegner seg den kompetansen.
                  Siden denne gjennomgangen er varslet, anser jeg forslag nr. 2 fra opposisjonen som
                  på en måte å slå inn åpne dører. 

Etterutdanning av yrkesfaglærere er blant de prioriterte målgruppene i strategien
                  Kompetanse for kvalitet. Det er satt av over 70 mill. kr til etterutdanning av
                  yrkesfaglærere, instruktører og faglige ledere i lærebedrifter. 

En god rådgivningstjeneste er viktig. Fra januar i år har elevene rett på to typer
                  rådgivning, både sosialpedagogisk og utdannings- og yrkesrådgivning. Det er blitt
                  etablert karrieresentre i alle landets fylker, og disse blir ytterligere styrket i
                  budsjettet for i år. Tilstrekkelig antall lærlingplasser er også helt sentralt.
                  Både det offentlige og det private må ta et større ansvar. Antallet lærekontrakter
                  har gått opp under denne regjeringen, og departementet har gjennomført en nasjonal
                  dugnad for å skaffe flere lærlingplasser. 

I behandlingen av Regjeringens tiltakspakke tidligere i år ble også tilskuddet
                  lærebedriftene mottar, økt med i snitt 4 000 kr pr. lærling. Hva har dette med
                  saken å gjøre? Jo, det blir for enkelt når opposisjonen i merknader, og
                  representanten Anundsen i sitt innlegg, framstiller dette som om Regjeringen ikke
                  gjør noen ting. Den type retorikk fungerer ikke når man har konkrete tiltak å vise
                  til. 

Men så betyr ikke det at Arbeiderpartiet og de andre regjeringspartiene er
                  fornøyd. Nettopp derfor har det tidligere blitt varslet en stortingsmelding om
                  kompetanse som går rett inn i kjernen av det vi i dag diskuterer. Meldingen er
                  bl.a. en oppfølging av Karlsen-utvalget og vil omhandle mange av de forslagene som
                  vi i dag har til behandling, sett i en sammenheng. Den er varslet i juni – altså
                  om kun noen få uker. 

I Arbeiderpartiet ser vi også, i likhet med representanten Anundsen, fram til
                  denne meldingen. Fag- og yrkesopplæringen har alltid ligget Arbeiderpartiet nært.
                  Derfor har vi i denne perioden gjennomført tiltak, og vi ser fram til meldingen
                  som kommer, som ytterligere vil peke på tiltak som kan forsterke og forbedre fag-
                  og yrkesopplæringen. 

 Flere har ikke bedt om ordet til sak nr. 3. 

(Votering, se side 2955) 





                    

 Under debatten er det satt frem 18 forslag. Det er 

forslagene nr. 1–9, fra Anders Anundsen på vegne av Fremskrittspartiet,
                        Høyre, Kristelig Folkeparti og Venstre 

forslag nr. 10, fra Anders Anundsen på vegne av Fremskrittspartiet, Høyre og
                        Kristelig Folkeparti 

forslag nr. 11, fra Anders Anundsen på vegne av Fremskrittspartiet, Høyre og
                        Venstre 

forslagene nr. 12 og 13, fra Anders Anundsen på vegne av Fremskrittspartiet
                        og Høyre 

forslagene nr. 14–18, fra Anders Anundsen på vegne av Fremskrittspartiet
                     

Det voteres først over forslagene nr. 14–18, fra Fremskrittspartiet. 

Forslag nr. 14 lyder: 

«Stortinget ber Regjeringen legge frem forslag om at yrkesfaglig opplæring i
                     videregående skole også kan bestå av kortere utdanningsløp på 1 eller 2 år, og
                     der elevene oppnår yrkeskompetanse.» 

Forslag nr. 15 lyder: 

«Stortinget ber Regjeringen vurdere en forsøksordning hvor skoler kan benytte
                     individuell opplæringsplan til å disponere 25 pst.-rammen til yrkesretta fag,
                     og hvilke økonomiske incentiver som kan benyttes i et slikt forsøk.» 

Forslag nr. 16 lyder: 

«Stortinget ber Regjeringen legge til rette for at skoler kan benytte seg av
                     modellen med 3 dager i bedrift og 2 dager i skole pr. uke, og der opplæringen
                     avsluttes etter 2 eller 3 år.» 

Forslag nr. 17 lyder: 

«Stortinget ber Regjeringen legge frem forslag om å øke lærlingtilskuddet slik
                     at det blir på samme relative nivå som da Reform 94 ble innført.» 

Forslag nr. 18 lyder: 

«Stortinget ber Regjeringen legge frem forslag om at bedrifter som bidrar
                     aktivt i opplæringen i skole, får skattefordeler av det.» 

Votering:

Forslagene fra Fremskrittspartiet ble med 80 mot 23 stemmer ikke
                  bifalt.

(Voteringsutskrift kl. 18.59.02)

 Det voteres så over forslagene nr. 12 og 13, fra Fremskrittspartiet og Høyre. 

Forslag nr. 12 lyder: 

«Stortinget ber Regjeringen vurdere en tilskuddsordning til bedrifter som
                        tar imot elever til praksis allerede i ungdomsskolen.» 

Forslag nr. 13 lyder: 

«Stortinget ber Regjeringen fremme forslag slik at lærlingtilskuddet går fra
                        staten direkte til den enkelte bedrift, og ikke via fylkeskommunenes
                        budsjetter, slik at det sikres fleksibilitet og fritt valg på tvers av
                        fylkesgrensene.» 

Votering:

Forslagene fra Fremskrittspartiet og Høyre ble med 68 mot 35 stemmer ikke
                  bifalt.

(Voteringsutskrift kl. 18.59.26)

 Det voteres over forslag nr. 11, fra Fremskrittspartiet, Høyre og Venstre.
                     Forslaget lyder: 

«Stortinget ber Regjeringen legge til rette for at bedrifter eller
                        sammenslutning av bedrifter (bransjeforeninger) kan starte egne skoler og
                        egen opplæring av elever i bedriften.» 

Votering:

Forslaget fra Fremskrittspartiet, Høyre og Venstre ble med 62 mot 41 stemmer
                  ikke bifalt.

(Voteringsutskrift kl. 18.59.46)

 Det voteres over forslag nr. 10, fra Fremskrittspartiet, Høyre og Kristelig
                     Folkeparti. Forslaget lyder: 

«Stortinget ber Regjeringen vurdere å fjerne arbeidsgiveravgift for
                        opplæringsdelen som lærlingen eller lærekandidaten har i bedrift.» 

Votering:

Forslaget fra Fremskrittspartiet, Høyre og Kristelig Folkeparti ble med 61
                  mot 42 stemmer ikke bifalt.

(Voteringsutskrift kl. 19.00.03)

 Det voteres over forslagene nr. 1–9, fra Fremskrittspartiet, Høyre, Kristelig
                     Folkeparti og Venstre. 

Forslag nr. 1 lyder: 

«Stortinget ber Regjeringen endre betegnelsen «Kompetanse på lavere nivå»
                        for elever som oppnår kompetansebevis i videregående skole, og gjøre slike
                        utdanningsløp til en vanlig del av videregående opplæring slik at det ikke
                        lenger fremstår som et negativt avvik.» 

Forslag nr. 2 lyder: 

«Stortinget ber Regjeringen fremme nødvendige forslag for å gjøre omfanget
                        av teori i læreplanene for yrkesfag mindre og mer yrkesrettet.» 

Forslag nr. 3 lyder: 

«Stortinget ber Regjeringen sørge for at faglærere innenfor yrkesfagene får
                        tilstrekkelig etterutdanning og oppdateres på den fagkunnskapen de har behov
                        for.» 

Forslag nr. 4 lyder: 

«Stortinget ber Regjeringen legge frem en plan for etterutdanning av
                        yrkesfaglærerne i hvordan de teoretiske fagene i større grad skal
                        praksisrettes, og hvordan kompetansemålene i læreplanene skal tilpasses
                        yrkesfaglige elever.» 

Forslag nr. 5 lyder: 

«Stortinget ber Regjeringen sette i gang forsøksprosjekt med større innslag
                        av praktiske fag i ungdomsskolen.» 

Forslag nr. 6 lyder: 

«Stortinget ber Regjeringen legge frem forslag om hvordan man i større grad
                        skal benytte seg av arbeidslivets kompetanse i undervisningen, blant annet
                        ved å bruke ulike former for økonomiske incitamenter for bedrifter som vil
                        låne bort ansatte til undervisning i yrkesfagene.» 

Forslag nr. 7 lyder: 

«Stortinget ber Regjeringen styrke rådgivertjenesten slik at man motvirker
                        feilvalg i videregående opplæring.» 

Forslag nr. 8 lyder: 

«Stortinget ber Regjeringen utarbeide en pedagogisk opplæringspakke som gis
                        til de bedriftene som tar imot lærlinger.» 

Forslag nr. 9 lyder: 

«Stortinget ber Regjeringen gi tilbud om kurs til de bedriftene som tar imot
                        lærlinger, slik at de får tilstrekkelig opplæring i rettigheter og plikter
                        når det gjelder å ta inn lærlinger.» 

Votering:

Forslagene fra Fremskrittspartiet, Høyre, Kristelig Folkeparti og Venstre
                  ble med 55 mot 48 stemmer ikke bifalt.

(Voteringsutskrift kl. 19.00.23)

Komiteen hadde innstilt: 

Dokument nr. 8:53 (2008–2009) – representantforslag fra stortingsrepresentantene
                  Anders Anundsen, Jon Jæger Gåsvatn og Åse M. Schmidt om å bedre innholdet og endre
                  organiseringen av yrkesfaglig opplæring – vedlegges protokollen. 

Votering:

Komiteens innstilling ble enstemmig bifalt.


                    
                    

 Etter ønske fra kirke-, utdannings- og forskningskomiteen vil presidenten foreslå
                  at taletiden begrenses til 5 minutter til hver gruppe og 5 minutter til
                  statsråden. 

Videre vil presidenten foreslå at det ikke blir gitt anledning til replikker etter
                  de enkelte innlegg, og at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Stortinget skal i denne saken behandle et forslag fra
                  Kristelig Folkeparti om et styrket og mer likeverdig kulturskoletilbud. Forslaget
                  er i to punkter: 

om å be Regjeringen utarbeide forskrifter for kulturskolevirksomheten som
                        sikrer den faglige og sosiale profilen på tilbudet 

om å be Regjeringen fremme forslag om å gjeninnføre ordningen med øremerkede
                        tilskudd til kulturskolene 

Under behandlingen i komiteen fikk forslaget kun støtte fra Kristelig Folkeparti,
                  som også selv vil begrunne forslaget. Det er altså bred enighet om loven slik den
                  er i dag, og slik den praktiseres. Jeg vil sitere den kort: 

«Alle kommunar skal aleine eller i samarbeid med andre kommunar ha eit musikk-
                     og kulturskoletilbod til barn og unge, organisert i tilknyting til skoleverket
                     og kulturlivet elles.» 

Det betyr altså at alle kommuner har en plikt til å ha et musikk- og
                  kulturskoletilbud, men at kommunene selv har frihet til å organisere virksomheten
                  og gi den et innhold som er tilpasset lokale forhold. Det opprinnelige, øremerkede
                  tilskuddet ble fra og med budsjettåret 2005 innlemmet i rammetilskuddet, noe det
                  var bred politisk enighet om. 

Det er nedfelt i Soria Moria-erklæringen at «alle barn skal ha et tilbud om plass
                  i kulturskolen til en rimelig pris». 

Utviklingen de siste årene – da snakker jeg om et 10–15-årsperspektiv – har også
                  vært positiv, med økning i antall elevplasser. Jeg kan sitere fra en statistikk
                  som forteller oss at i dag bruker det samlede Kommune-Norge drøye 1,3 milliarder
                  kr på musikk- og kulturskolevirksomheten. Vi har 430 musikkskoler i Norge, og vi
                  har 107 238 elever i kulturskolen. Kulturskolen, slik som den har utviklet seg i
                  et tredveårsperspektiv, fra de første musikkskolene til kulturskolen slik som den
                  framstår i dag, er kanskje en av de aller største suksesshistoriene vi har
                  innenfor norsk kulturpolitikk. Den når ut til alle, vi har den i alle kommuner. I
                  tillegg til å gi et opplæringstilbud i kunst- og kulturfag til barn og ungdom
                  representerer den og de ansatte en svært viktig ressurs, et kompetansesenter i det
                  lokale kulturlivet. 

Det er grunn til å gi Kommune-Norge honnør for at de har satset slik som de har
                  gjort på kulturskolen. De har satset mye, og de har fått mye igjen. 

Forslaget vi behandler i dag, er et uttrykk for en bekymring, en bekymring fordi
                  noen kommuner har økt foreldrebetalingen betydelig. Norsk kulturskoleråd har også
                  gjennomført en undersøkelse som forteller oss at en fjerdedel av
                  kulturskolerektorene vurderer budsjettsituasjonen som dårlig eller svært dårlig. 

Denne utviklingen er det all grunn til å ta på alvor. Det er bekymringsfullt at en
                  del kommuner øker foreldrebetalingen slik som de gjør, og at noen kommuner kutter
                  i tilbudet. Derfor understreker flertallet i komiteen at Regjeringen må følge nøye
                  med utviklingen og forsikre seg om at målsettingen om at alle barn skal ha et
                  kulturskoletilbud til en rimelig pris, blir nådd. 

 Kulturskolene er en viktig kulturformidler for barn og unge. De gir læring for
                  livet. Mange kommuner satser mye for å gi barn og unge et godt tilbud gjennom
                  kulturskolene. Det er jeg glad for. Kristelig Folkeparti mener at kulturell
                  kompetanse har stor betydning for økt livskvalitet. 

Den kommunale musikk- og kulturskolen har en vel 30-årig historie i Norge. Det er
                  ikke få som har fått sin interesse for musikk og kultur gjennom dette viktige
                  tilbudet. Kulturskolene er av uvurderlig betydning som arena for barn og unges
                  allsidige livsutfoldelse. Kulturytringer og kunstneriske ferdigheter er en kilde
                  til viktig identitetsutvikling og livsutfoldelse både for enkeltmennesker og
                  samfunn. 

Men selv om mange skoler har utviklet seg godt, sliter mange kommuner med å gi
                  skolene gode og helt nødvendige rammevilkår. Det er avgjørende at vi tar grep for
                  å få til et styrket og mer likeverdig kulturskoletilbudet over hele landet. 

Dramatiske budsjettkutt som følge av dårlig kommuneøkonomi rammer mange
                  kulturskoler svært hardt. Ulikhetene i kulturskoletilbudet er også økende. Det
                  dreier seg om alt fra skolens faglige innhold til styringsstruktur og praktisering
                  av regelverk. Det er avgjørende at det tas grep, slik at denne negative
                  utviklingen ikke får fortsette. 

Jeg mener derfor det er et klart behov for å sikre den faglige kvaliteten på
                  tilbudet for elevene gjennom å innføre en klarere instruks på enkelte områder. Det
                  er problematisk at skolene ikke kan ta inn alle som ønsker det, og at et
                  offentlig, åpent tilbud dermed virker diskriminerende, slik som ventelistene gjør
                  det i dag. 

For at loven skal ha noen funksjon rettet mot brukerne, må det utarbeides en
                  forskrift som slår fast minimumskrav for hvor lenge søkere kan stå på venteliste.
                  Videre må forskriften tydeliggjøre kulturskolens formål, innhold og utforming. Det
                  viktigste må være å sikre at kulturskolene gir et undervisningstilbud i kunst- og
                  kulturfag til alle barn og unge, uavhengig av bosted og økonomi. 

Vi foreslår derfor at Stortinget ber Regjeringen utarbeide forskrifter for
                  kulturskolevirksomheten som sikrer den faglige og sosiale profilen på tilbudet. 

Kristelig Folkeparti mener også det er nødvendig å vurdere konsekvensene av at det
                  øremerkede tilskuddet er fjernet. Resultatene fra en spørreundersøkelse Norsk
                  kulturskoleråd har gjennomført blant norske kulturskoleledere i etterkant av den
                  kommunale budsjettbehandlingen for 2009, er alarmerende. Hver fjerde
                  kulturskoleleder karakteriserer budsjettsituasjonen i egen skole som dårlig eller
                  svært dårlig. 

Undersøkelsen viser at antallet kommuner med over 3 000 kr som høyeste
                  skolepengesats for en elevplass pr. år forventes å bli mer enn doblet fra 2008 til
                  2010. Nesten 30 pst. av kulturskolelederne som har svart i Norsk kulturskoleråds
                  undersøkelse, opplever kulturskolens budsjettsituasjon som dårligere enn for noen
                  år tilbake. Dette viser at mange opplever en vesentlig forverring av kulturskolens
                  budsjett i de senere år. 

I lys av den utviklingen en har sett de senere år, og på bakgrunn av tverrpolitisk
                  enighet om å ivareta skoleslagets egenart både faglig og sosialt bør derfor
                  ordningen med øremerkede tilskudd gjeninnføres. Vi foreslår derfor at Stortinget
                  ber Regjeringen fremme forslag om å gjeninnføre ordningen med øremerkede tilskudd
                  til kulturskolene. 

For Kristelig Folkeparti har opplæringen i denne kulturelle kapitalen alltid vært
                  viktig. Den hører hjemme i et helhetlig læringssyn og i den helhetlige kompetansen
                  vi ønsker å utruste unge med. Jeg tror at målet om et styrket og mer likeverdig
                  kulturskoletilbud over hele landet kan realiseres gjennom de grep vi nå foreslår.
               

 Ønsker representanten å ta opp de forslagene som ligger i saken? 

 (fra salen): Jeg gjorde det implisitt i innlegget mitt. 

 Da har representanten Dagrun Eriksen tatt opp de forslagene hun refererte til.
               

 Det er tverrpolitisk enighet om at kulturskolene er viktige. I Soria
                  Moria-erklæringa understreker Regjeringa kulturens betydning for det enkelte
                  mennesket og for samfunnet og peker spesielt på kulturskolenes plass. I
                  kulturkapitlet står det bl.a. at «alle barn skal ha et tilbud om plass i
                  kulturskolen til en rimelig pris». 

Kommunal musikkskolevirksomhet, etter hvert kulturskolevirksomhet, har vært i
                  sterk utvikling de siste 30 årene. Ved årtusenskiftet hadde ca. 60 pst. av landets
                  kommuner tilbud i flere fag enn musikk. Nesten alle kommuner har en eller annen
                  for musikkopplæring. 

Det er stor variasjon i musikk- og kulturskoletilbudet landet rundt. Enkelte har
                  inngått samarbeid med skoler om prosjekter, andre steder er kulturskolene utviklet
                  i retning av kulturpedagogiske ressurssentre. Tilbudet omfatter opplæring i mange
                  ulike kunstneriske disipliner. Skolene er eid og drevet av kommunene, og det er
                  tenkt at kulturskolene skal kunne fungere som et bindeledd mellom grunnskolen og
                  det øvrige kulturlivet. 

Norge er det eneste land i verden som har lovfestet de kommunale musikk- og
                  kulturskolene. Den 5. juni 1997 ble lovfestinga vedtatt i Stortinget. I lov om
                  grunnskolen og den videregående opplæringa lyder det slik for kulturskolenes del: 

«Alle kommunar skal aleine eller i samarbeid med andre kommunar ha eit musikk-
                     og kulturskoletilbod til barn og unge, organisert i tilknyting til skoleverket
                     og kulturlivet elles.» 

Det er kommunene sjøl som bestemmer innhold og omfang i sine kulturskoler, uten
                  noen overordnede føringer. Dette er et veldig viktig prinsipp fordi det bidrar til
                  et stort mangfold og en aktivitet som kan bygge på lokale forutsetninger. Derfor
                  er det ikke ønskelig at det kommer statlige forskrifter eller direktiver som gjør
                  at kulturskolevirksomheten blir mer ensrettet og mindre mangfoldig. Men det er
                  viktig, som mange her har påpekt, at man følger utviklinga i kulturskolene med
                  tanke på å sikre god kvalitet i undervisninga, med utgangspunkt i de kulturelle
                  veivalgene som den enkelte skole har tatt. 

En utredning om kulturskolene som kom ved årtusenskiftet, holdt fram noen viktige
                  prinsipper for virksomheten. Her sier man følgende: 

«Det ideologiske grunnlaget for en levende musikk- og kulturskole bygger på
                     prinsippet om at alle mennesker bør gis mulighet til å oppleve og utøve kunst
                     og kultur gjennom egen aktivitet og i møte med andre mennesker.» 

Videre sies det: 

«Ved etablering av musikk- og kulturskoler bør kommunene ha det klare målet at
                     musikk- og kulturskolen skal medvirke til at elevene gis de beste muligheter
                     til å utvikle sine musiske og kreative anlegg.» 

Det er mange som har påpekt at det i noen kommuner er ventelister til
                  kulturskolene, ventelister som ikke samsvarer med prinsippet om at skolen skal
                  kunne gi et tilbud til alle. Det er derfor viktig at man følger denne utviklinga,
                  både med tanke på at alle som ønsker det, skal ha et tilbud, og at kulturskolen
                  holder en rimelig elevpris. 

Men det er etter min mening slik at målsettinga om lav elevkontingent og en
                  kulturskole som har plass til alle, ikke er tjent med øremerking av statlige
                  tilskudd eller en statlig norm for makspris. Det er kommunene og lokalsamfunnene
                  som må være eiere av kulturskolene, og det er de demokratisk valgte lokale
                  politikerne som må forvalte dette eierskapet, og også prioritere kulturskolene i
                  de kommunale budsjettene. Da er det selvfølgelig bra at dette landet har ei
                  regjering som den rød-grønne, som har løfta kommuneøkonomien gjennom en økning på
                  over 30 milliarder kr i løpet av fire år. 

Kulturskolen har godt renommé blant lokale så vel som sentrale politikere. Stadig
                  flere ser hva kultur genererer av skapende kraft blant barn og unge. Stadig flere
                  ser også sammenhengen mellom dette og et godt læringsmiljø i skolen generelt.
                  Derfor vil denne regjeringa fortsette satsinga på kultur for barn og unge gjennom
                  de kommunale musikkskolene, Den kulturelle skolesekken og det frivillige
                  kulturlivet. Her henger alt sammen med alt. 

 Det er slik, som forrige taler var inne på, at Norge har lovfestet at vi skal ha
                  kulturskoler og musikkskoletilbud lokalt. Det er den grunnholdningen som Venstre
                  står på. 

Vi deler intensjonen om at dette er et viktig skoletilbud, men vi mener at det er
                  kommunene som skal kunne vurdere hva som er innholdet, og at den kommunale
                  handlefriheten nettopp gir rom for lokale løsninger. Det er også viktig at
                  kulturskolen kan utvikle seg i sammenheng med det lokale kulturliv. Det gir
                  kommunene en bedre mulighet til å utvikle det lokale kulturskoletilbudet. 

Det er bakgrunnen for at Venstre ikke vil støtte forslaget om en forskrift, men vi
                  fremmer et eget forslag: 

«Stortinget ber Regjeringen legge til rette for at den enkelte kommune
                     utarbeider rammeplan for kulturskoletilbudet med krav om innhold og kvalitet.»
                  

Jeg tar på vegne av Venstre opp dette forslaget. 

 Representanten Odd Einar Dørum har tatt opp det forslaget han refererte. 

 Jeg er stolt av at Norge er ett av de få land i verden som har lovfestet at vi
                  skal ha et kulturskoletilbud, at kommunen skal tilby det enten alene eller i
                  samarbeid med andre. 

Det at barn og unge kan få opplæring av kompetente folk i kultur og i ulike
                  kulturuttrykk, er ekstremt viktig både for identitet, tro på seg selv og for
                  utvikling. Det at unger kan få lov til å være med på å utøve og skape kunst – å
                  lage og å skape ting – er ekstremt viktig for å kunne få tro på seg selv. 

Jeg vil berømme de kommunene som har satset på kulturskole. Det har gitt
                  resultater, og det vil gi resultater i framtiden. Det å satse på kulturskole er å
                  satse på framtiden. 

I Kulturløftet står det at Regjeringen har som mål at alle barn skal få et
                  kulturskoletilbud til en rimelig pris. Nivået, både i forhold til hvor mange som
                  får plass, og hvor mye man satser på kulturskole, og også prismessig, varierer
                  veldig fra kommune til kommune. Jeg må si at jeg er enig med dem som sier at de er
                  bekymret for utviklingen i enkelte kommuner som har valgt både å øke prisen og å
                  redusere omfanget på kulturskoletilbudet. 

Det skal være en reforhandling av Kulturløftet denne våren mellom de tre
                  regjeringspartiene. Målet er at 1 pst. av statsbudsjettet skal gå til kulturformål
                  innen 2014. Dette kommer til å bli nådd, og vi er nødt til å reforhandle dette og
                  satse ytterligere på kultur. I forbindelse med denne reforhandlingen er det
                  ekstremt viktig å satse på kultur for barn og unge og å gjøre ytterligere tiltak
                  for å sikre at vi når det målet som denne regjeringen har satt seg, om at alle
                  barn skal få et kulturskoletilbud til en rimelig pris. 

 Flere har ikke bedt om ordet til sak nr. 4. 

(Votering, se side 2957) 





                    

 Under debatten er det satt frem tre forslag. Det er 

forslagene nr. 1 og 2, fra Dagrun Eriksen på vegne av Kristelig Folkeparti
                     

forslag nr. 3, fra Odd Einar Dørum på vegne av Venstre 

Det voteres først over forslag nr. 3, fra Venstre. Forslaget lyder: 

«Stortinget ber Regjeringen legge til rette for at den enkelte kommune
                     utarbeider rammeplan for kulturskoletilbudet med krav om innhold og kvalitet.»
                  

Votering:

Forslaget fra Venstre ble med 96 mot 6 stemmer ikke bifalt.

(Voteringsutskrift kl. 19.01.12)

 Det voteres så alternativt mellom komiteens innstilling og forslagene nr. 1 og
                     2, fra Kristelig Folkeparti. 

Forslag nr. 1 lyder: 

«Stortinget ber Regjeringen utarbeide forskrifter for
                        kulturskolevirksomheten som sikrer den faglige og sosiale profilen på
                        tilbudet.» 

Forslag nr. 2 lyder: 

«Stortinget ber Regjeringen fremme forslag om å gjeninnføre ordningen med
                        øremerkede tilskudd til kulturskolene.» 

Komiteen hadde innstilt: 

Dokument nr. 8:61 (2008–2009) – representantforslag fra stortingsrepresentantene
                  May-Helen Molvær Grimstad, Dagrun Eriksen, Ola T. Lånke, Line Henriette Holten
                  Hjemdal og Bjørg Tørresdal om et styrket og mer likeverdig kulturskoletilbud over
                  hele landet – bifalles ikke. 

Votering:

Ved alternativ votering mellom komiteens innstilling og forslagene fra
                  Kristelig Folkeparti ble innstillingen bifalt med 95 mot 7 stemmer.

(Voteringsutskrift kl. 19.01.51)


                    
                    

 Ingen har bedt om ordet. 

(Votering, se side 2957) 





                    

 I sak nr. 6 foreligger det ikke noe voteringstema. 


                    
                    

 Interpellasjonen vil bli tatt opp av representanten Ine Marie Eriksen Søreide. 




 Vi har en stor utfordring med frafall i videregående opplæring. Det er mange årsaker til at elever faller fra. Vi vet at ca. 34 pst. av elevene enten slutter eller fullfører uten å bestå i ett eller flere fag. Vi vet at på enkelte yrkesfag er andelen på over 50 pst. Det er et alvorlig samfunnsproblem. Vi ser bl.a. på de nye ledighetstallene at det nettopp er den gruppa unge som ramler ut av videregående, som også er mest utsatt for arbeidsledighet nå. Vi ser også at det er i den samme gruppa, blant de yngste, at andelen sosialhjelpsmottakere øker mest. Dette henger nøye sammen. 




Det er som sagt mange årsaker til frafall i videregående opplæring. Noe av årsaken er at man har høyt fravær på ungdomstrinnet, særlig i tiende. Noe av årsaken er at man har dårlige karakterer. Det vil særlig gi seg utslag i at man har dårligere lese- og skriveferdigheter og tar det med seg i videregående opplæring. Noe av frafallet skyldes for dårlig rådgivning. Det vil si at man legger grunnlaget for feilvalg allerede på ungdomstrinnet, at man ikke får de rådene og den yrkesveiledningen som man egentlig trenger, og på den måten velger feil. 




Men det er også viktig å peke på at om man kommer inn på førstevalget sitt eller ikke på videregående, er en vesentlig faktor for om man gjennomfører, og det er, som man kan forstå, en viktig faktor i forhold til motivasjonen. 




Det andre store problemet skolen i Norge sliter med, er at vi reproduserer sosiale forskjeller. Det er slik at skolen skulle være en arena der man bidrar til å utjevne forskjellene mellom elever som følge av at de har ulik sosial bakgrunn. Men i stedet ser vi at skolen dessverre bidrar til at de forskjellene opprettholdes og i mange tilfeller forsterkes. Med de to utfordringene som bakteppe er det viktig å stille spørsmålet: Hva kan vi gjøre for å bidra til at problemene kan løses? Det er mange faktorer som bidrar. Tanken om fritt skolevalg er langt fra den eneste som kommer til å endre bildet. Jeg syns likevel det er et vesentlig poeng å trekke det opp i en interpellasjonsdebatt, rett og slett fordi det har mange sider. 




Det er elevene som er Høyres hovedfokus når vi ønsker å innføre et system med fritt skolevalg til de videregående skolene. Det ligger en ideologisk begrunnelse bak det standpunktet: Elevenes mulighet til selv å velge utdanning og dermed ut fra egne interesser avgjøre hvilket skole- og utdanningsløp man ønsker å følge, er det viktigste. 




Undersøkelser som er foretatt, viser at det er et stort flertall av elevene som ønsker å ha fritt skolevalg, fordi det er det eneste inntakssystemet som gir elevene like, reelle muligheter. Jeg er også overbevist om at det frie skolevalget bidrar til å hjelpe på elevenes motivasjon, og at de dermed er mer motiverte for den opplæringa de skal i gang med. Undersøkelser viser også at gjennomføringsgraden øker hvis man har kommet inn på førstevalget sitt. Det burde egentlig være helt innlysende at alle elever bør ha den samme muligheten til å komme inn på de skolene man ønsker seg, uavhengig av hvor foreldrene bor. Ved hjelp av egen innsats vil elevene på den måten selv kunne skaffe seg valgmuligheter. 




Jeg syns det er et godt signal å sende til unge mennesker som vi prøver å antyde skal ta et stadig større ansvar for sitt eget liv og for sin egen opplæring, at de skal få lov til å velge hvilken utdanning de vil ha. Det fins egentlig ikke noe mer rettferdig enn å gi alle den samme muligheten. Uansett hvor foreldrene dine bor, er det anlegg og evner som skal være det avgjørende for hvilke valg du kan ta for framtida. 




Oslo kommune fikk i 2007 utarbeidet en rapport fra NIFU STEP som vurderer de positive og negative sidene ved ulike inntakssystemer. Rapporten konkluderer med at karakterbasert inntakssystem er best egnet til å styrke den sosiale mobiliteten i byen, og at flest elever får sitt førsteønske innfridd ved et karakterbasert inntakssystem. Det er ingen inntaksordning som er perfekt. Men fritt skolevalg basert på karakterer øker elevenes egen innflytelse på egen skolegang og det fremmer sosial mobilitet. 




Oslo kommune har også hatt et system med regionbasert inntaksordning, men den virket ikke etter hensikten. Det ble bare mer tilfeldig, og det ble selvfølgelig lettere for sentrumselevene å komme inn på populære sentrumsskoler og vanskeligere for f.eks. minoritetselever å flytte ut av egen region. Som et eksempel kan man nevne at på Oslo Handelsgym, en populær skole, trengte man 32 poeng for å komme inn hvis man bodde i sentrum. Hvis man bodde på Stovner eller Grorud, trengte man 52 poeng for å komme inn på den samme skolen. Det fremmer ikke sosial mobilitet, men det bidrar tvert imot til å låse østkantelever inne på østkanten og vestkantelever inne på vestkanten. 




Høyre ønsker at alle elever, uansett hvor de bor, skal ha de samme mulighetene til å komme inn på den skolen de ønsker. Vi vil at skolene skal bidra til å ha konkurranse om elevene, for det vil bidra til å gjøre skolene bedre. Vi skal også ha et system der skolene anstrenger seg for å beholde elevene, og sørger for at de kommer gjennom skoleløpet. 




Hvorfor i all verden skulle vi ikke gjennom skolesystemet legge til rette for sosial mobilitet, legge til rette for at evner og talenter kan realiseres der det er mulig? Hvorfor er det slik at elevene fra de ressurssterke områdene i byen, hvor foreldrene har de høyeste utdanningene, de høyeste inntektene, skal ha fortrinnsrett til de mest søkte skolene? Er det en god skolepolitikk? Vel, jeg syns ikke det. Jeg syns at vi som har ansvaret for helheten, skal fokusere på det valget elevene ønsker å ta, og på den måten bidra til å gjøre skolegangen enklere, valgfriheten større og skolene bedre. 




Man kan godt si at vi har fritt skolevalg i dag. Alle de foreldrene som har råd til og anledning til å flytte, har fullt fritt skolevalg for sine barn. De kan ta barna sine med seg og flytte til en annen del av byen for å stå først i rekka når regionbasert inntak skal fungere som inntak for de elevene. Men det er ikke å bidra til utjevning og sosial mobilitet. Tvert imot er det å bidra til å forsterke de forskjellene som er der. 




Som nevnt fikk Oslo kommune som fylkeskommune gjennomført en rapport fra NIFU STEP i 2007. Rapporten heter «Alle får, men hvem får hva?» Den er en evaluering av ulike inntaksordninger. Den regionbaserte inntaksordningen som Oslo kommune fram til da hadde praktisert, hadde tre uttrykte målsettinger: 










at flest mulig elever skulle sikres sitt reelle ønske om førstevalg 







at flest mulig elever skulle få tilbud om å gå på skole i sitt nærmiljø 







at sammensettingen av elevmassen skulle bli mer heterogen 




Rapporten konkluderer med at det ikke er mulig å oppnå målet om at flere skal sikres sitt reelle ønske om førstevalg, uten å bygge ut de mest populære skolene. 




De mest populære skolene ligger for Oslos vedkommende i sentrum, noe som medfører at det ikke er mulig for en elev fra Groruddalen eller fra Nordstrand å komme inn på sentrumsskolene under et regionbasert inntakssystem. Spørsmålet er: Er det rettferdig, og bidrar det til sosial mobilitet? 




For Høyre er det avgjørende at inntaksreglene oppfattes som rettferdige, og at de motiverer elevene til innsats på ungdomsskolen. Det føles ikke rettferdig når elevene fra enkelte områder får forrang framfor andre elever bare fordi de elevenes foreldre tilfeldigvis bor i et annet område. Det er ikke rettferdig at foreldrenes bosted skal avgjøre hvilken utdanning barn får. 




Undersøkelsen fra NIFU STEP viser også at et stort flertall av elevene mener det er positivt å møte nye elever fra andre områder og bryte opp gamle og etablerte strukturer. I evalueringa sier over 80 pst. av elevene at de syns det å møte elever fra andre deler av byen er noe som er positivt ved et karakterbasert inntakssystem. Nesten halvparten av elevene sier seg litt eller delvis enig i påstanden om at det var viktig å komme bort fra tidligere klassekamerater. 




En undersøkelse fra Synovate viser også at et stort flertall av elevene ønsker fritt skolevalg. Elevenes søkeratferd er et ganske viktig bevis på dette. I skoleåret 2004–2005 var det over 50 pst. av søkerne som søkte seg til en annen skole enn nærskolen. 




Det er også viktig å huske på at fritt skolevalg bidrar til å utvikle skolene. La meg avslutte med to eksempler som jeg syns er ganske illustrerende. 




Ullern videregående skole, en skole som i dag framholdes som en veldig god skole, som har spennende utviklingsprosjekter på gang – som Oslo Cancer Cluster – og som på få år har vokst fra å være en middels stor skole til å bli en veldig stor skole, var en skole som i et skoleår for noen få år siden hadde ca. ni primærsøkere. Skolen var nedleggingstruet, den kom til å bli nedlagt dersom ikke noe drastisk skjedde. Takket være det frie skolevalget kunne skoleledelsen gjøre grep som gjorde at det ble mer attraktivt å komme til Ullern. Det ser vi resultater av i dag. 




På samme måte har Stovner videregående skole gjennomgått en ganske stor forandring. Stovner videregående var også en skole som var nedleggingstruet. Skoleledelsen foretok ganske betydelige grep for å endre undervisningen, gjøre det mer attraktivt å være elev på Stovner, og resultatene lot ikke vente på seg. Det er også en av de skolene i Oslo i dag med flest søkere fordi skolen har et annet opplegg. De gjør ting annerledes, og det tiltrekker elevene. 




Fritt skolevalg bidrar til å øke sosial mobilitet, og det bidrar til å øke motivasjon, redusere frafall og utvikle skoler. 




 Presidenten ber om at man holder seg til taletiden. 




 I mitt svar legg eg til grunn at representanten Isaksen – og for så vidt representanten Eriksen Søreide òg – siktar til fritt skuleval innanfor heimfylket til eleven, og ikkje på tvers av fylkesgrensene. Eg forstår innlegget klart i den retninga òg. 




Ungdom med rett til vidaregåande opplæring har etter søknad lovfesta rett til inntak på eitt av tre alternative utdaningsprogram på vidaregåande trinn 1 og til to års vidaregåande opplæring som byggjer på det same utdaningsprogrammet. Søkjarane må velje innanfor det samla opplæringstilbodet i eige heimfylke. 




Dersom det til eit utdaningsprogram er fleire søkjarar enn elevplassar, skal plassane fordelast etter ein poengsum utrekna på grunnlag av karakterar. Ved lik poengsum skal rekkjefølgja avgjerast ved loddtrekning. Det er heimfylket som avgjer på kva for ein av fylkets skular eleven skal få oppfylt retten sin til inntak. Dei står fritt til å velje inntaksordning som samsvarar med fylkeskommunens lokale behov. Lova er derfor ikkje til hinder for at fylkeskommunane kan praktisere fritt skuleval der eit utdaningsprogram vert gitt ved fleire skular, f.eks. ved inntak til dei studieførebuande utdaningsprogramma. 




Eg kan leggje til her at situasjonen i dag er at det er svært ulike måtar å praktisere dette på rundt omkring i landet. Det er mange ulike modellar. Men ein kan kanskje seie at det er tre hovudkategoriar. Éin fylkeskommune praktiserer eit reint karakterbasert inntak. Andre fylkeskommunar praktiserer eit ganske reint nærskuleprinsipp. Men så har vi fleire som er i ein mellomkategori, der ein har ein type regioninndeling, at delar av elevmassen kan søkje seg mot nærskulen, mens andre kan søkje, karakterbasert, i heile fylket. 




Dette er, slik eg ser det, det sentrale spørsmålet. I dag er det fylkeskommunen som avgjer plasseringa av elevane på skulane i fylket. Det er først og fremst på grunn av den lokale handlefridomen. Geografiske forskjellar, skulestruktur og ulike behov for skuleskyss i dei enkelte fylkeskommunane tilseier at val av inntaksordning bør liggje til fylket. Eg kan ikkje sjå at det vil vere føremålstenleg å ta frå fylkeskommunane, som skuleigarar, retten og høvet til å vedta eigne inntaksordningar. Det mest openberre argumentet for det synest eg er at fylka i Noreg er ikkje berre litt, men ekstremt ulike. Frå Oslo til Nordland, frå Vestfold til Finnmark er det svært store forskjellar i utstrekning, i talet på menneske som bur der, og i talet på vidaregåande skuler. Det kan sjølvsagt òg vere forskjell på kva for utfordringar som er dei største, og på næringsstruktur i fylka. Så det som vert vedteke i Finnmark fylkesting, er ikkje nødvendigvis den beste måten å gjere det på i Oslo, og motsett. 




Det er lett å sjå at innanfor ein skulestruktur med mange vidaregåande skular og eit godt utbygt kollektivtilbod kan eit karakterbasert skuleval vere aktuelt. Men eg vil leggje til at her kan det vere ulike vurderingar. Eg kjenner godt til den rapporten som er bestilt i Oslo. Hovudkonklusjonen der er at dei to litt ulike systema ein har hatt dei siste åra, ikkje har gitt så veldig forskjellige utslag i ulik retning, men at det tvert imot er ganske små forskjellar. Men det vert peikt på enkelte konsekvensar. Ein tydeleg forskjell som ein kunne sjå då ein innførte dei fire regionane, altså eit dels karakterbasert og dels regionbasert inntak i Oslo, var at det vart lettare for elevar frå sentrumsområdet å kome inn på skular nær der dei sjølve budde. Altså: Elevar frå sentrumsområde som ikkje hadde veldig gode karakterar, hadde i større grad moglegheit for å gå på skule i nærleiken av der dei budde. Dei måtte i mindre grad flytte, noko som vart opplevd som eit positivt gode for mange av dei som ønskte å gå på ein skule som ikkje ligg veldig langt unna der dei sjølve bur. 




Ein annan ting som eg vil trekkje fram som positivt, er at på enkelte av dei vidaregåande skulene på austkanten i Oslo fekk ein meir heterogen elevmasse, noko som òg vart opplevd som positivt der. Eg trur derfor det vil vere ulike syn på i kva grad dei ulike systema i Oslo har medført sosial mobilitet. Eg har registrert at dei som har vore kritiske til endringane no, argumenterer med nøyaktig det same omsynet, at det skapar større sosial mobilitet og mindre forskjellar å ha det blandingssystemet ein har hatt. 




For fylkeskommunar med lange avstandar mellom vidaregåande skular, og der kollektivtilbodet er mindre utbygd, meiner eg at karakterbasert skuleval kan få meir uheldige konsekvensar. Ei slik inntaksordning vil kunne føre til auka søking til skular i dei sentrale strøka i fylket, samtidig som utkantskular vert mindre etterspurde. Det vil føre til at fylkeskommunen får høgare utgifter til skuleskyss, og at det vert dyrare å drive opplæringa, og det kan føre til ei lite effektiv utnytting av kapasiteten på enkelte skular. Det kan òg gjere det vanskeleg å oppretthalde gode vidaregåande tilbod i distrikta og på lang sikt gjere busetjinga vanskeleg enkelte stader i landet. Ei innføring av plikt for fylkeskommunane til å ha eit karakterbasert skuleval kan dermed få negative konsekvensar for elevane. 




Ei inntaksordning i vidaregåande opplæring som tek utgangpunkt i fritt skuleval, legg opp til at karakterane bestemmer på kva skule i fylket elevane kan gå. Det er klart at det òg kan leggje til rette for ei utvikling av såkalla A- og B-skular. Erfaring viser at elevane vel skular som av ulike grunnar er populære. Ved å opne for ei inntaksordning på denne måten vil resultatet vidare kunne verte at nokre skular får ein sterk overvekt av elevar med svake faglege føresetnader og låg skulemotivasjon. I dei tilfella dei populære skulane ligg sentralt, vil det dessutan kunne føre til at elevar med svake karakterar vert pressa til lange reiser, fordi det ikkje er plass på den skulen som ligg nærmast. 




Eg meiner at å presse på ein fylkeskommune eit bestemt system for å velje vidaregåande opplæring ikkje fører til den fridomen for elevane som gjeld uavhengig av kor ein bur, og uavhengig av sosial bakgrunn. Etter mi meining vil resultatet for mange elevar verte det motsette. Fritt skuleval, eller karakterbasert skuleval, kan gi ein reell valfridom berre for elevar med gode karakterar, mens det derimot kan ha motsett konsekvens for andre, ofte dei som mest av alt kan ha behov for ei god oppfølging og ein god skule. 




Dagens regelverk opnar for at fylkestinget ut frå lokale behov kan vedta å ha anten ei inntaksordning som har utgangspunkt i karakterbasert skuleval, eller ei inntaksordning som legg vekt på andre forhold, f.eks. geografisk nærleik. Etter mi oppfatning er den beste måten å handtere det spørsmålet på at fylkeskommunane sjølve kan ta det valet kva slags inntakssystem dei skal ha. 




Så vil eg leggje til at det er heilt riktig, som det vart sagt her, at det er ein samanheng mellom det å kunne oppnå førstevalet sitt og fråfallet i vidaregåande skule. Det gjer sjølvsagt ein debatt om ein i større grad skal leggje til rette for det, aktuell, men det har eg ikkje registrert tidlegare at partiet Høgre har foreslått. Den openberre endringa då er å gå i den retninga. Grunnen til at ein ikkje gjer det, er sjølvsagt at det vil føre til at ein må ha ein langt større kapasitet i vidaregåande skule, og at det òg er nødvendig med ein viss samanheng mellom tilbodet om ulike studieplassar og søkinga. Eg trur at svaret snarare enn å krevje frå staten at vi skal ha ein type inntakssystem for veldig ulike fylke for å oppnå det, heller er å jobbe med strukturen lokalt, slik at flest mogleg kan oppnå sitt førsteval, eller eit av dei andre vala dei har. 




Så heilt til slutt: Det er interessant å registrere at representanten Eriksen Søreide sin analyse i byrjinga kunne vore henta rett ut av SV sitt program eller den raud-grøne regjeringa sin politikk. Eg syntes det var ei veldig god oppsummering av hovudutfordringane som vi står overfor, som det høge fråfallet i vidaregåande skule, som fører til store sosiale skeivheiter seinare. Vi ser f.eks. no at sjansen for å stå utanfor arbeidslivet er over dobbelt så stor om ein ikkje har fullført vidaregåande skule. Det er òg eit stort problem med den store sosiale skeivheita i rekrutteringa til vidaregåande skule og høgare utdaning, som må trekkjast fram. 




Vi har nett no fått eit tjukt dokument frå det såkalla Fordelingsutvalet, som har gått tungt fagleg inn i desse spørsmåla. Det er interessant å sjå at dei løysingane dei føreslår, langt på veg er det stikk motsette av det Høgre elles fremjar. Kva er det dei seier? Jo, for det første at vi må begynne med tidleg innsats, før skulealder – kutte ned kontantstøtta, innføre gratis kjernetid i barnehagane, leggje eit grunnlag for elevane – og for det andre at vi må halde fram med den politikken vi har, ved å satse på læraren i skulen, for læraren sit med nøkkelkompetansen for at elevane skal vere betre førebudde. Så peikar dei på at når det gjeld fråfall, treng vi særleg å ta tak i alternative løp, som praksisbrevordninga, som vert trekt fram, og at vi må gi eit betre tilbod til vaksne i ettertid. 




Så eg trur ikkje at det å påtvinge fylkeskommunane eit visst system er svaret på ei veldig alvorleg utfordring som vi er einige om. 




 Høyre har både i regjeringsperioden 2001–2005 og i hele denne perioden som vi har sittet i opposisjon, fremmet en rekke forslag, både alene og sammen med de andre opposisjonspartiene, for å få ned frafallet i videregående opplæring. Regjeringspartiene har stemt mot alle forslagene. Vi har fremmet forslag alene eller sammen med de andre opposisjonspartiene for å styrke læreren. Det jeg refererte til i begynnelsen av mitt innlegg, var hovedkonklusjonene fra NIFU STEPs rapport. Det var iallfall ikke innledningen til SVs partiprogram, det er helt sikkert! 




Vi har i flere høyrestyrte fylkeskommuner gått i front for å få til fritt skolevalg eller varianter av fritt skolevalg. Det er også noe vi har programfestet lenge. Vi mener nemlig at i enkelte sammenhenger bør prinsippene om valgfrihet og muligheten til å gjennomføre videregående opplæring være overordnet fylkeskommunenes styringsrett. 




Jeg har også stor forståelse for at det er en diskusjon om kapasiteten og om hvordan man skal bygge ut skoler og skolemiljøer for å ha muligheten til å ha den ordninga med karakterbasert inntak som man f.eks. har sett her i Oslo. Samtidig syns jeg erfaringene fra Oslo viser at det er fullt mulig; det går an, og det har gitt suksess. 




Så peker statsråden på, som jeg også nevnte, at et av funnene i NIFU STEPs rapport fra 2007 er at det blir lettere for sentrumselever å komme inn på sentrumsskolene. Han mente da å si at det var positivt, fordi de ikke ønsket å gå på skole utenfor sentrum eller utenfor sitt bostedsområde. Og det er helt riktig at rapporten peker på det. Men da er jo spørsmålet: Er det mer rettferdig at det er bosted som avgjør, enn at det er karakterer og ønsker hos elevene som avgjør? Spørsmålet han stiller, er om det er rettferdig at bare de med de gode karakterene har den reelle valgfriheten. Jeg vil snu det på hodet og si: Er det rettferdig at det bare er de med riktig bosted som har den reelle valgfriheten – enten ved at de er elever i et inntakssystem som er mer opptatt av geografi enn av karakterer, individuelle ønsker og muligheter, eller fordi de har foreldre som er såpass ressurssterke at de kan flytte med ungene sine til den skolekretsen eller den regionen der de har lyst til å sende barna på skole? Jeg syns ikke det er reell valgfrihet. Jeg syns det er reell valgfrihet at alle får den samme sjansen til å gå på skole der de ønsker, ut fra hvilke prestasjoner de har levert. Og et interessant poeng er jo at de partiene som er mest skeptiske til fritt skolevalg for 16-åringer, er de samme partiene som er mest ivrige når det gjelder å gi 16-åringer stemmerett og valgbarhet. Man skal altså som 16-åring ikke kunne velge skole, men man skal kunne velges inn på Stortinget, vedta lover, sende soldater i krigen – det er greit. Men å bestemme hvilken skole man skal gå på, det er ikke greit. Da skal fylkeskommunens styringsrett være overordnet individenes, elevenes, ønsker og tanker. Jeg tror ikke det bidrar til å fremme sosial mobilitet. Jeg tror ikke det bidrar til å fremme en ordning for mindre frafall i skolen. 




 Alles valfridom er like verdifull. Den einaste måten å sikre at alle får akkurat det dei vil ha, på, er dersom Høgre fremmar eit forslag her i salen om at alle skal kome inn på sitt førsteval, og så byggjer vi opp kapasiteten i vidaregåande utdanning etter det. Det har ikkje eg registrert at Høgre korkje meiner eller stemmer for. Då står vi, uansett system, overfor følgjande utfordring: Korleis balanserer vi det slik at flest mogleg, uavhengig av om dei har gode eller dårlege karakterar eller kor dei bur, får sine ønske oppfylt? Sanninga er at nokre ønskjer å gå på éin bestemt skule ein heilt annan stad enn der dei bur. Andre ønskjer å få lov til å gå på den skulen som ligg nærmast der dei bur. At nokre meiner at eit val om å gå på skule langt vekk frå der ein bur, har ein høgare verdi enn eit val om å gå på skule nær der ein bur, kan ikkje eg sjå. Eg meiner at vi må leggje til grunn at alles val i størst mogleg grad skal kunne oppfyllast, og sanninga er at vi i dag veit at det finst ikkje eitt system – med mindre vi byggjer ut kapasiteten, slik at alle kan få oppfylt sitt førsteval – som kan sikre at alle får det akkurat som dei vil. 




Då er spørsmålet: Bør vi her på Stortinget bestemme kva som er riktig i Nordland, i Finnmark, i Vestfold og i Oslo, eller klarer Oslos politikarar best å bestemme det sjølve? Mitt svar på det er, som på mange andre spørsmål, ja. Dersom vi ser på dei sakene vi har hatt oppe til behandling i dag, synest eg det er slåande at alle har éin ting som dei meiner at det er best at politikarane her på Stortinget bestemmer, mens ein i andre saker gjerne argumenterer for det motsette. Eg trur vi bør kunne verte einige om eit hovudprinsipp, at med mindre det er tungvegande grunnar som talar mot det, bør vi la politikarar ta dei avgjerdene, ikkje minst når det er vesentlege forskjellar med omsyn til korleis dei norske fylka ser ut. Det er det dette gjeld. Då kan politikarane i Oslo diskutere kva ordning som er best for seg. Så kan politikarane i Nordland diskutere det i Nordland fylke, som er svært forskjellig frå Oslo. 




Så til slutt til påstanden om at vi ikkje har gjort noko med fråfallet. Det fell fullstendig på si eiga urimelegheit. Tvert imot: I denne perioden har det vore fokusert grundig på fråfallsutviklinga. Vi har no hatt ei stor NOU under arbeid som vi har sett ned for å sjå på heile kvaliteten i vidaregåande opplæring, og som har gått tungt inn i fråfallet etter at vi har gjennomført omfattande forbetringar – kraftig styrking og profesjonalisering av rådgivinga i både ungdomsskule og vidaregåande skule, nytt fag, utdanningsval på ungdomstrinnet, utprøving av praksisbrevet som eit alternativt løp, som har vore ein stor suksess der det har vore prøvd ut, auke av lærlingtilskotet og ei rekkje andre tiltak – og ikkje minst at vi tek tak i utfordringa med tidleg innsats, for fråfallet i vidaregåande skule begynner lenge før ein kjem til vidaregåande. Det er på barnehage- og grunnskulenivå det store lyftet må takast for å redusere fråfallet. 




 Interpellasjonen omhandler et tema som tidvis har skapt mye debatt, både nasjonalt og ikke minst i de ulike fylkeskommunene. Jeg kjenner spesielt godt til den diskusjonen vi har hatt i Akershus, der man har gått både to og tre runder før man har kommet fram til den løsningen man har nå. Også i Oslo har debatten gått friskt rundt fritt skolevalg, eller karakterbasert opptak, og det samme er situasjonen i mange andre fylker. 




Representanten Eriksen Søreide er som Oslo-representant spesielt opptatt av Oslo-skolen. Men det er forskjell på Oslo-skolen og skolen i Nordland. Det tror jeg også representanten er enig i. 




I dag er det opp til fylkeskommunene selv å velge hvordan de vil forvalte skoleopptak og skolevalg for elevene. Mye taler for at denne lokale forvaltningen fra skoleeier er fornuftig. Ulike fylkeskommuner har ulike hensyn å ta i forhold til både skolestruktur, geografi og elevsammensetning. Jeg har tro på at de også rundt i fylkene klarer å vekte disse hensynene og lage gode løsninger forankret lokalt eller regionalt. 




I flere fylker praktiseres det i dag en form for fritt skolevalg, eller karakterbasert opptak – helt eller delvis i kombinasjon med andre hensyn. I Akershus har man en modell som delvis er basert på karakteropptak og delvis på nærskoleprinsippet. Det er nå tverrpolitisk enighet om denne løsningen, etter at høyrepartiene tidligere hadde innført fritt skolevalg. 




Det ble mye støy rundt fritt skolevalg i Akershus. Selv i et fylke med relativt små reiseavstander var det mange elever som fikk en uforholdsmessig lang reiseavstand – og det selv om det var tilbud om den linjen, den studieretningen, man hadde ønsket å gå, på en videregående skole som lå nærmere bostedet. 




Det frie skolevalget for noen var ikke et fritt skolevalg for andre. Noens frihet ble ufrihet for andre. De flinkeste elevene med best karakterer har sin frihet, mens de med middels eller svakere karakterer ikke har den friheten. Det er ikke rettferdig, det er ikke en politikk Arbeiderpartiet ønsker å gå mer i retning av. Man kan spørre seg: Er det reelt sett fritt skolevalg? Karakterbasert opptak gir noen fritt skolevalg, mens andre er prisgitt andres valg. Hvor motiverende er det å bli sendt til en skole lenger unna, dersom man ikke ønsker det, kanskje for de elevene som ikke har best karakter og som mest trenger motivasjon for å forbedre seg eller for å gjennomføre skolegangen? 




Jeg mener også det er grunn til å stille spørsmål om hvordan skolelandskapet vil bli med et rent karakterbasert opptak. Jeg ønsker ikke en videre utvikling mot skoler for dem med best karakterer og skoler for dem med mindre gode karakterer. Det er en reell fare for en enda større utvikling mot A- og B-skoler. En slik deling står stikk i strid med hvordan Arbeiderpartiet ønsker at samfunnet vårt skal være. 




Når det er sagt, fylkeskommunen organiserer dette i dag, og sånn bør det fortsatt være. Jeg har tro på at man lokalt organiserer dette på en god måte, og tar hensyn som er tilpasset lokale forhold. For Arbeiderpartiet er det i hvert fall ikke ønskelig med en generell ordning for karakterbasert opptak i alle fylker. For min del burde en statlig ordning gått i en noe motsatt retning for å ta hensyn til alle elever – ikke bare til noens frihet. 




Jeg regner også med nå at jeg har oppfattet interpellasjonen på riktig måte. Tidligere har det vært folk som har tatt til orde for at fritt skolevalg ikke bare skal gjelde innenfor et fylke, men på landsbasis. Jeg tolker ikke interpellasjonen i den retning, derfor forholder jeg meg til at det er fylkeskommunene. 




 Spørsmålet om fritt skolevalg blir debattert i denne sal fra tid til annen, og det er et veldig viktig spørsmål. Det er et av de spørsmålene som viser noen av de avgjørende prinsipielle skillelinjene mellom dem som tror på den enkelte elevs muligheter til selv å ta gode valg, og dem som mener at en må være politiker for å vite hvordan elevenes valg skal bli riktige. 




Jeg må si at representanten Kjernlis innlegg er egnet til å skape vesentlig bekymring. Han sa noe sånt som at det frie skolevalget ble frihet for noen og ufrihet for andre, og han sa det resulterte i A- og B-skoler. I dag er det altså fritt skolevalg i ca. halvparten av fylkene. Kan representanten Kjernli dokumentere de påstandene han kom med fra Stortingets talerstol? Hvilke fylker er det som har A- og B-skoler? Hvilke fylker er det som har skoler som er veldig gode og veldig dårlige, som resultat av det frie skolevalget? Det tror jeg ikke representanten kan komme med. Han sa til og med noe slikt som at hvis man skulle ha en nasjonal ordning, burde den gå i retning av å gjøre valgfriheten reell for alle, implisitt at man skal redusere det frie skolevalget i de fylkene som har valgt å ha det i dag. Det er et skremmende utsagn, og det sier noe om hvordan man tenker. 




Det er et klasseskille i Norge i dag, et klasseskille mellom de kommunene og fylkeskommunene som har fritt skolevalg, som gir elevene og foreldrene mulighet til å velge hvilken skole de selv ønsker å gå på, og de kommunene og fylkene som ikke har fritt skolevalg, men som er styrt av ymse former for kretsgrenser. Det er stor forskjell på å bo i et fylke som f.eks. Vestfold, med fritt skolevalg, eller en kommune som Larvik, med fritt skolevalg, og å bo i en kommune som Skien, to mil unna, som er i et fylke uten fritt skolevalg. Det er veldig stor forskjell basert på veldig små avstander. Hovedforskjellen mellom stedene er hvem som styrer. 




Fremskrittspartiet mener det er foreldrene og elevene som vet best. Kjernli, statsråden og den røde regjering mener at de vet best. Det er leit. 




Jeg må si jeg er veldig glad for denne interpellasjonen fra Høyre. Interpellasjonen åpner for en utvikling som er veldig god. Fremskrittspartiet har akkurat nå til behandling i kirke-, utdannings- og forskningskomiteen et forslag om å innføre fritt skolevalg i hele grunnopplæringen, både i grunnskolen og i videregående skole. Tidligere har Fremskrittspartiet og Høyre fremmet en rekke forslag sammen om å innføre fritt skolevalg i videregående opplæring, Høyre har så langt vært noe tilbakeholden når det gjelder fritt skolevalg i grunnskolen. Jeg synes denne interpellasjonen trekker i retning av at man kan vurdere også å innføre fritt skolevalg i kommunene, fordi det prinsipielle syn og det prinsipielle utgangspunkt selvfølgelig er nøyaktig det samme enten man går i ungdomsskolen eller man går i videregående skole. Derfor ser jeg frem til også den neste debatten om fritt skolevalg, som vil skje om ikke så altfor lenge, når Fremskrittspartiets forslag skal behandles i denne sal. 




 De ideologiske forskjellene og de ulike skolepolitiske løsningene mellom SV og høyresiden kommer bare tydeligere og tydeligere fram. Mens Høyre brukte sitt landsmøte til å diskutere om en ønsket å innføre opptakskrav til elevene for å komme inn på ungdomsskolen og også til videregående opplæring, griper SV fatt i de grunnleggende årsakene til nettopp frafallet i videregående skole. 




Frafallet i videregående skole er altfor høyt, og er skremmende. Det er et stort samfunnsproblem. SV drøfter og vil gjennomføre tiltak for hvordan vi kan sikre tidlig innsats, gi ungene våre hjelp når de trenger det, få inn flere lærere og mer tid til å lære å lese og skrive. Vi innfører mer rådgivning til elevene våre, vi skal gjennomføre en mer praktisk ungdomsskole, og vi setter i gang tiltak for oppfølging av elevene i videregående skole. Det å dumpe ungene og la dem stå igjen løser absolutt ingen problemer, det skaper kun problemer. Mens også Høyres landsmøte velger å vedta at de ønsker å innføre karakterer alt i femte klasse, innfører SV utviklingssamtaler med foreldre og elever hvert halvår. Man gir bedre kompetanse til lærerne for å kunne vurdere elevene – hvor de står og hvor de skal. Det å gi motivasjon til elevene er måten vi kan få elevene våre til å lykkes på og lære mer. Vi er nødt til å få gitt gode, konkrete tilbakemeldinger. Å innføre karakterer for små unger skaper ikke bedre læring og forståelse av faget. For altfor mange blir ikke dette en motivasjon. Når Høyres landsmøte vedtar å dele fem- og seksåringer inn i grupper etter deres kunnskapsnivå, er det hjerterått. Det fører til at vi skaper tapere. Det er også slik at alle elever lærer bedre av å gå i en blandet klasse. Dette er forskningsbasert kunnskap. 




Hvorfor bruker jeg nå egen tid på å gjennomgå en del av høyresidens forslag nå? Fordi interpellasjonsdebatten i dag om fritt skolevalg, eller rettere sagt karakterbasert opptak, er en del av akkurat den samme ideologiske løsningen, som ikke er forskningsbasert, og som ikke er forankret andre plasser enn i høyresidens verden. 




OECD advarer mot fritt skolevalg. På en konferanse i Trondheim i 2007 presenterte OECD en ny rapport, «Equity in Education» – likeverdig utdanning – med ti punkter for en mer rettferdig og inkluderende skole basert på erfaringer i ti land, deriblant Norge. Rapporten argumenterer sterkt mot privatskoler, men argumenterer også sterkt mot konsekvensen av fritt skolevalg eller karakterbasert opptak, fordi det blir mer sosial segregering og ulikhet. 




SV er sterkt imot rent karakterbasert opptak. Vi vet at dette fører til at noen elever blir vinnere, og andre blir tapere. For å få sikret gjennomstrømning, og at elevene ikke faller ut av videregående opplæring, vet vi at det er viktig at de kommer inn på sitt førstevalg, det er viktig at de får god rådgivning, og vi vet at det er viktig at de får god oppfølging i videregående opplæring. 




Fritt skolevalg fører til sterkere sosial segregering i skolene, og fører overhodet ikke til at vi får en mer rettferdig skole og bedre sosial utjevning. Å plassere elevene i klasser kun etter karakterer er ikke måten å skape verken et bedre samfunn på eller en bedre læring for den enkelte elev. Dette forslaget, som også ligger til behandling i komiteen, ser jeg på som en av mange ideologiske høyredreininger som høyresiden foreslår, som ikke er forankret i forskningsbasert evaluering, men heller i ideologi. 




 Spørsmålet om fritt skolevalg ble behandlet av komiteen også tidligere denne perioden etter et representantforslag fra Fremskrittspartiet. Da fikk forslaget bare støtte fra Høyre. 




Kristelig Folkepartis standpunkt har ikke endret seg siden den gang. Når vi ikke bifaller dette, er det fordi fylkeskommunene er skoleeiere, og at det derfor er naturlig at de også avgjør reglene for inntak. Det er også grunnen til at det eksisterer forskjeller i inntaksreglene fra fylke til fylke. Geografi, skolestruktur og organisering av skoleskyss er alle faktorer som påvirker den enkelte fylkeskommunes mulighet til å imøtekomme den enkelte elevs primære skoleønske. Fylkeskommunene har full frihet til å innføre karakterbasert inntak dersom det anses som et egnet virkemiddel for organiseringen av opplæringstilbudet. 




Er det rettferdighetsaspektet som er argumentet for å pålegge fylkeskommunene en lik praksis ved inntak? Det å pålegge alle fylkeskommuner å innføre et såkalt fritt skolevalg vil, som flere har vært inne på, kunne medføre uheldige konsekvenser. Dersom det kun er elevenes karakterer som skal være utslagsgivende ved konkurranse om elevplasser, vil det kunne føre til at enkelte elever blir påført ulemper som lengre skolevei, å tvinges til å flytte på hybel, osv. Enkelte elever vil i en slik situasjon tvinges til å velge et annet tilbud enn det de primært ønsker. For disse elevene vil derfor ikke et fritt skolevalg bli en realitet. 




Fylkeskommunene har ansvar for å tilrettelegge sine tilbud om videregående opplæring slik at det er spredning mellom skolene når det gjelder hvilke utdanningsprogram, fag og satsingsområder de ulike skolene tilbyr. Dette har med lokaldemokrati å gjøre. Forskjellen mellom de skoleeierne som har vedtatt retten til fritt skolevalg, og de som ikke har det, ligger i inntaksprosessen. 




Fylkeskommunene har ansvaret for dimensjoneringen ved den enkelte skole, og noen dimensjonerer også på tvers av fylkesgrensene. Kristelig Folkeparti mener at fylkeskommunen fortsatt bør ha dette ansvaret. 




I denne saken vil en oppleve at Kristelig Folkeparti har et sentrumsstandpunkt. Dette er ikke av stor ideologisk karakter, vi ønsker at våre representanter skal ta avgjørelser ut ifra hvordan det ser ut fra det ståstedet de er lokalt. Derfor vil en oppleve at KrF-ere både er for fritt skolevalg og imot fritt skolevalg i deler av landet. 




Når det gjelder frafallet, har jeg også lyst til å bemerke at jeg ikke vet om dette er den løsningen som vil virke overalt, men heller ikke økte teoritimer for de aller minste er svaret. Det er grunn til å bemerke at den rød-grønne regjeringen ikke har hatt nok trykk på denne saken, slik at vi virkelig kunne fått snudd strømmen av alle de elevene som faller ut av videregående skole. 




Nå i dag blir vi advart av LO, som mener at vi nå også får et frafall av ungdom i arbeidslivet, og at Regjeringen heller ikke gjør nok for dem. Her tror jeg vi har en utrolig stor oppgave foran oss, både for å sørge for at alle elever føler tilhørighet og mestring og kan fullføre skolen, og for at man, når man skal ut i arbeidslivet, ikke opplever nok en gang å bli utstøtt og falle utenfor samfunnet. 




Vi har en jobb å gjøre for å lage et inkluderende samfunn. Vi tror ikke at dette pålegget fra staten om fritt skolevalg vil være med og løse det. Vi tror at det løses ved at man har fritt skolevalg der hvor det passer lokalt. 




 Lovgrunnlaget er klart. Opplæringsloven sier: 







«Ungdom som har fullført grunnskolen eller tilsvarande opplæring, har etter søknad rett til tre års heiltids vidaregåande opplæring.» 




Og videre sier den at søkerne «har rett til inntak til eitt av tre alternative utdanningsprogram». 




Lovverket sier altså ikke noe om retten til å velge skole. Inntaksordningene ivaretas av det enkelte fylket. Det innebærer at fylket sjøl bestemmer hva som skal ligge til grunn for opptak til videregående skole, dvs. i hvilken rekkefølge elevene kommer inn. Derfor er ordningene også ulike. Dette var også Solhjell inne på i sitt innlegg i stad. 




Det som vanligvis ligger til grunn for fylkenes dimensjonering av tilbud, er bl.a. de siste års søkermønster, de skolebygg fylket har til rådighet, planer og muligheter for regional kompetanseutvikling og ikke minst hvilken kompetanse fylket og skolene besitter. 




Det går an – det har vi hørt i dag – å finne argumenter både for og mot fritt skolevalg. Argumentet for fritt skolevalg er bl.a. at det gir et reelt valg for elever som bor i utkantene, og som har gode karakterer, at skolene må fokusere sterkere på kvalitet, at det er sannsynlig at de fleste elevene likevel vil søke seg til sin nærskole, og at elever som trenger å skifte miljø, vil få det lettere. Dette tilsier fritt skolevalg. 




Så kan en også finne innvendinger den andre vegen – altså mot. Det kan være frykt for at elever med svakt karaktergrunnlag skal bli tapere, at konsentrasjonen av søknader til skolene i sentrale strøk blir stor, at det kan utvikle seg A-, B- og C-skoler, og at det kan bli lang skoleveg for mange elever og økte skyssutgifter. Det kan også få konsekvenser for elever som ikke kommer inn ved sin nærmeste skole og må flytte på hybel i ung alder. Og det kan være fare for at frafallet vil øke, slik som det også er nevnt her i dag. 




Når det er så mange argumenter for og mot, kan en spørre: Er det staten eller fylket som er best til å bestemme inntaksordningene? Svaret fra Senterpartiet er at det er fylkene som er best til å bestemme dette. Bakgrunnen er at fylkene våre er svært forskjellige, og at videregående skoler er fylkeskommunens ansvar. 




Så har jeg lyst til å si litt om mitt eget hjemfylke, Oppland. Det ble sagt mye om Oslo her i stad. Oppland fylkeskommune har praktisert fritt skolevalg i en årrekke, dvs. alle opplendinger konkurrerer likt til alle skoler i fylket. I opplæringskatalogen er det riktignok tatt et lite forbehold, hvor det står: 







«Søker vil kunne bli omfordelt til andre skoler ut fra en helhetsvurdering av søkerens reiseavstand og karakterer til enkelte skoler og kurs.» 




Dette har altså fungert greit, til tross for lange avstander og at fylket er veldig variert – fra store, folkerike kommuner til regioner hvor spredt bebyggelse og grisgrendte strøk er det vanligste. 




En forutsetning for å få dette til er at det finnes videregående skoler i alle regionene. De aller fleste søker seg til skoler i nærheten av der de bor. Jeg har sjekka tallet for søkninga nå i 2009, og det er bare 2,9 pst. av elevene fra ungdomsskolen som har søkt seg ut av den regionen hvor de bor. De aller fleste ønsker altså å gå på nærskolen. Men sjøl om hovedmassen ønsker å gå på nærmeste skole, er det noen som vektlegger at skolen f.eks. er flott og ny. Det er vel på mange måter forståelig. Gjøvik, f.eks., har en nyrestaurert og moderne videregående skole. En tilleggsdimensjon er at den er veldig stor, og mange elever ønsker også litt større miljøer. Gjøvik videregående skole fikk derfor en oversøkning dette skoleåret. Da ble det karakterene som telte, og de andre elevene kom inn på naboskoler. Noe konkurranse kan jo også være sunt. Til sist: I Oppland er det nesten 95 pst. av elevene som får førstevalget sitt oppfylt, og det er bra. 




I denne debatten har det også vært nevnt lite grann om frafall. Frafall er alvorlig, men fritt skolevalg løser ikke dette. Tidlig innsats allerede fra barnehage og grunnskole er nødvendig, og tilpassa opplæring blir viktige stikkord. Jeg vil avslutte med igjen å nevne Oppland, for jeg gikk ut i stad og sjekka frafallsprosenten i Oppland. Den er om lag 30 pst. – altså omtrent det samme som landsgjennomsnittet. Så frafallsproblematikken løses ikke ved fritt skolevalg, men er bra for mange andre ting. 




 Venstres stortingsprogram, som jeg er valgt på, sier at Venstre er for fritt skolevalg, men at det er opp til fylkene å vurdere. 




Jeg synes vi har fått to gode illustrasjoner på hvorfor fritt skolevalg fungerer. Vi har fått en illustrasjon fra representanten Ine Marie Eriksen Søreide, men også fra representanten Inger S. Enger. De færreste her vil vel påstå at det ikke er avstander i Oppland. Det er riktignok ikke ferger, men det er avstander. 




Hele forutsetningen for å tenke på fritt skolevalg og oppfylle den valgmuligheten for elever og foresatte er jo nettopp at skoleeier satser på skolene, slik at de representerer en kvalitet som gjør at elevene er interessert i dem. Jeg tror nok at i veldig mange tilfeller vil det bli slik som representanten Enger sier, men det gir åpenbart en mulighet for å søke noe annet der man vet at skoletilbudet er det man ønsker. 




Og så vil jeg gå inn på det som er trukket opp: Hva kan da virke til å hindre frafall? Alle i denne salen er enige om at man skal starte tidlig. Men de fleste burde vært enige – ikke bare i ord, men også i handlinger – om at da må man jo sørge for at lærerne har en gnistrende god videreutdanning. Med det rød-grønne opplegget tar det ca. 32 år før norske lærere får en systematisk videreutdanning, og med Venstres opplegg går det ca. åtte år, fordi vi har tenkt å fase den inn. Det er jo stor forskjell på 8 år og 32 år! 




I denne sal burde man jo være bekymret for en utredning som virkelig går på frafallet. Det er en utredning som den sittende regjering har gjort, som viser at det er en tett sammenheng mellom resultater i den videregående skolen og andre skoler og kompetansenivået hos lærerne. Vi vet at kompetansenivået hos lærere er best i Oslo, Akershus og Sør-Trøndelag, og at det er veldig blandet i store deler av landet. Det at man da har et så svakt trykk på det å heve kompetansenivået hos lærerne generelt, skaper virkelig sosiale forskjeller. Det skaper virkelig sosiale forskjeller mellom de ulike landsdelene og regionene, og sørger for at vi lever med en situasjon vi ikke kan være bekjent av. 




Men så tilbake til de erfaringene jeg selv har fra Osloskolen. Jeg har de samme erfaringene som representanten Eriksen Søreide har trukket opp, og her får man da ta som utgangspunkt at dette er en by med sosiale utfordringer, spenninger og forskjeller. Dette er også en by med 33 pst. språklige minoriteter. Man skulle tro at dette var et håpløst prosjekt. Hvorfor blir det da et bra prosjekt? Det blir jo et bra prosjekt fordi skoleeier, les: kommunen, både politisk og administrativt har satset på tydelige mål for det å lære og på klare, faglige profiler på skolene – jeg snakker om de videregående skolene – og har snudd skoler som har hatt et rykte for å være forferdelig dårlige, til å bli bra. Og det som har vært nøkkelen igjen, er at skolene har hatt et tematilbud som er bra, lærerne er bra, og skoleledelsen er bra. Så man har gjennom en tid vist at svake skoler på vestkanten, slik som representanten Eriksen Søreide tok opp, men også i Groruddalen, er snudd til gode, fordi man ville det samlet sett i fylket – altså i kommunen. Man satset på skoleledelsen i kommunen, på den enkelte skole og på lærerne, og det skaper selvfølgelig vibrasjoner. Det må være grunn til å understreke at f.eks. norsk-pakistanere – en betydelig, stor minoritetsspråklig gruppe i Norge – har en utvikling videre mot høyere utdanning som ligger over gjennomsnittet for den norske befolkningen. Det å få fram den stoltheten som ligger i at kunnskap er makt – som alle elever som foreldre vil forstå – og å satse på det, tror Venstre er helt avgjørende. 




Det er under de forutsetningene man også kan bruke en ordning som fritt skolevalg flere steder i landet. Men jeg har den erfaringen i mitt liv at Norge er såpass forskjellig at vi ikke uten videre kan insistere på at det som kan fungere i Oslo, og for den saks skyld i Oppland, kan fungere overalt. Det Venstre vil satse på, er kvaliteten i skolen, på skoleledelsen og på lærerne. På det punktet har vi en nasjonal, landsomfattende forpliktelse som vi har prioritert politisk, og som jeg synes det er grunn til å trekke fram også i denne debatten. 




Så det er riktig at denne debatten har noen posisjoner. Den har en rød-grønn posisjon, så har den en ytterste høyre-posisjon, som er representanten Anundsen med statlig stykkpris, og så har den en tung sosialliberal sentrumsposisjon, som i denne sammenheng også er representert ved representanten Enger. 




 Jeg vil få takke for debatten. 




Men jeg kjøper ikke argumentasjonen til Gorm Kjernli om at fritt skolevalg bidrar til A- og B-skoler. Jeg vil heller stille spørsmålet på denne måten: Er det greit at vi har A- og B-skoler hvis ingen vet om det, og elevene bare plasseres der? For det er det som er realiteten hvis man ikke har et fritt skolevalg – hvis man ikke har muligheten til å velge bort én skole og velge seg til en annen skole. Det er jo slik situasjonen også ville ha vært i Oslo dersom elevene ved Ullern i sin tid ikke hadde hatt mulighet til å velge seg bort, og dersom elevene ved Stovner i sin tid ikke hadde hatt mulighet til å velge seg bort. Da ville jo ikke de skolene blitt bedre, fordi ingen ville stilt krav til at de ble bedre. 




Så er det mange, inkludert regjeringspartienes Lena Jensen og for så vidt også statsråden, som har ønsket at debatten skal dreie seg om noe helt annet enn fritt skolevalg. La meg bare først si til representanten Lena Jensen: Jeg vet ikke hva representanten regner som «forskningsbasert» politikk, men hvis ikke en rapport fra NIFU STEP kan regnes som forskningsbasert, er jeg litt usikker på hva som i SVs verden regnes som forskningsbasert. 




På samme måte som representanten Lena Jensen var veldig opptatt av Høyres landsmøte, kan jeg berolige med at det ikke ble vedtatt på Høyres landsmøte det representanten gjerne ville at skulle bli vedtatt der, nemlig at man skulle dele inn elever etter ferdigheter i ulike klasser på første trinn. Det som derimot ble vedtatt, var at man skal ha en tydeligere tilpasset opplæring helt fra starten av. Grunnen til at den debatten kommer opp, er jo nettopp at skolen ikke greier å gi tilpasset opplæring i sterk nok grad. 




Forskjellen på Høyres og SVs landsmøte, der det begge steder kommer radikale forslag, er at SVs landsmøte vedtar de radikale forslagene som kommer, f.eks. om å si nei til alle friskoler. Høyres landsmøte vedtar fornuftige ting som bidrar til å bedre den norske skolen. 




Og så har statsråden vært veldig opptatt av tidlig innsats, og han møter ingen motstand fra Høyre når det gjelder tidlig innsats. Snarere tvert imot var det slik at vi hadde fokus på tidlig innsats lenge før Bård Vegar Solhjell ble politiker. I denne byen var SV sterke motstandere av «ABC og 123» – lek med tall og bokstaver i barnehagen – fordi SV mente at barnehagen kun skulle være en arena for lek, ikke for læring. Men tidene har åpenbart forandret seg, og i dag er det SV som prøver å skaffe seg eierskap til tidlig innsats. Det er ingen partier i denne sal som er imot tidlig innsats – snarere tvert imot. Både Høyre og andre opposisjonspartier har fremmet opptil flere forslag gjennom hele vår opposisjonstilværelse, gjennom hele vår regjeringstid, for å bedre den tidlige innsatsen. Det første Kristin Clemet gjorde da hun ble statsråd, var å sørge for at barn skulle lære å lese og skrive i første klasse. Etter Reform 97 – den sosialdemokratiske skolereformen som fikk seksåringene inn i skolen – var det forbudt å drive med lese- og skriveopplæring i første klasse. Tenk hva det har gjort for å bidra til å opprettholde skillet mellom de som kunne, og de som ikke kunne, før de begynte på skolen! 




Vi kan gjerne ta en tydeligere diskusjon om tidlig innsats. Denne diskusjonen har først og fremst vært om fritt skolevalg, som jeg fortsatt mener er riktig og viktig, både for motivasjon, for mindre frafall og for bedre skole. 




 Det Høgre var oppteke av i åra før eg vart politikar, var å kutte eit skuleår, som dei gjekk inn for då, det var å kjempe mot lovfesta rett til vidaregåande skule, som Høgre gjekk imot, og det var å slåst mot barnehagesatsinga. Det var Høgres flaggskip før eg vart politikar! Men Høgre har heldigvis teke til fornuft på alle dei punkta, og eit fleirtal på Høgres landsmøte gjekk inn for å vidareføre retten til vidaregåande opplæring for alle. 




Eit par ord til slutt: Eg takkar for ein god og interessant debatt om ein gamal slager frå mi tid som ungdomspolitikar, nemleg kva slags inntakssystem ein skal ha i skulen. Det har vi diskutert mykje. Men det er eigentleg ikkje det debatten her har handla om. Det debatten har handla om, er på kva nivå skal politikarar vedta kva slags system vi skal ha for ungdom i vidaregåande opplæring? For politikarar på eit eller anna nivå skal jo uansett gjere eit vedtak om korleis system vi skal ha for å fordele ungdom på ulike vidaregåande skular, med mindre ein er for at alle skal få førstevalet. Eg meiner at debatten for så vidt illustrerer godt at det er gode argument for at det skal ein kunne vedta i fylka, og eg er glad det er eit breitt fleirtal for det. 




Det vil seie at det er to argument som er viktige: Det eine er at dette ikkje er eit spørsmål om klasseskilje, som representanten Anundsen sa, der ein på den eine sida har dei frie menneska der det er karakterbasert skuleval, eller fritt skuleval, som i Larvik, og på den andre sida dei som lever i trældom i kommunar og fylke der det ikkje skjer. Sanninga er vel snarare at det ikkje er heilt opplagt kva slags system som er det rette. Det kan variere, og det kan ein faktisk bestemme med sunn fornuft lokalt. Eg synest vi har fått fleire gode eksempel her på at kanskje speler dette ikkje alltid så stor rolle som vi trur i debattane. Oppland er eit slikt eksempel. I mange distriktsfylke vil mange velje nærskulen sin. I NIFU STEP sin rapport om Oslo er hovudbodskapen at det ikkje eigentleg speler så stor rolle som ein kan få inntrykk av i dei ideologiske debattane. 




Den andre grunnen er sjølvsagt at det er viktig at vesentlege avgjerder som har store konsekvensar for kostnader, og som er viktige politiske spørsmål, bør kunne takast av politikarar i dei enkelte fylka. Det er eg glad det er brei oppslutning om. 




Så til slutt: Inngangen til mykje av debatten var arbeidet mot fråfall. Eg berre oppsummerer med at ingen oppgåver er viktigare enn å syte for at elevar går ut av skulen med gode kunnskapar, og at ein reduserer fråfallet – for at alle skal ha like moglegheiter, for å redusere dei store sosiale skilnadene og for framtidas behov for arbeidskraft. Det er tidleg innsats i barnehagen – barnehagen er det største kunnskapslyftet vi har gjennomført i nyare tid – tidleg innsats i skulen, satsing på kompetansen til lærarane, fleire lærarar, fleire timar, og det er å ta tak i utfordringane med praksis og alternative løp og andre verkemiddel, ikkje minst å halde oppe trykket på lærlingplassar med tusenvis av nye lærlingplassar denne perioden. 




 Debatten i sak nr. 6 er avsluttet. 





                    
                    
                    

 Etter ønske fra familie- og kulturkomiteen vil presidenten foreslå at taletiden
                  blir begrenset til 10 minutter til Arbeiderpartiet og 5 minutter til de øvrige
                  partiene. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre foreslår presidenten at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordførar for saka): Dette er ein historisk dag. For første gong skal Stortinget
                  behandle ei eiga stortingsmelding om menn, mannsroller og likestilling. 

Utan at eg har komplett oversikt over heile verda, trur eg det er grunn til å seie
                  at vi i Noreg har verdas beste menn, ikkje minst gjeld det dersom vi snakkar om
                  likestilling. Menn er gode på bleieskifting, vi er gode på bringing og henting i
                  barnehagen, og vi er heller ikkje så aller verst på rydding og husvask. Men menn
                  kan bli endå betre, og menn vil endå meir. Og meldinga legg opp til nettopp det. 

Det er ganske så mandig med pappaperm, det er ganske så mandig å vere heime med
                  sjuke ungar, og det er ganske så mandig å vere med på helsestasjonen. Mi klare
                  oppfatning er at menn gjerne vil vere endå meir menn på desse og mange andre
                  område. 

På ei anna side er menn litt i overkant mykje menn når det er snakk om å ta vare
                  på eiga helse. Menn er litt i overkant mykje menn når ein ser på fråfall frå
                  vidaregåande utdanning, og menn er definitivt for mykje menn når det er snakk om
                  vald og kriminalitet. Der bør menn bli litt mindre menn. 

Tradisjonelt har likestillingskamp i Noreg handla om kvinner og likeløn, kvinner
                  og økonomisk sjølvstende, kvinner og makt og kvinners kamp mot undertrykking og
                  vald. Det har vore og er framleis viktige kampar, men likestilling er altså noko
                  meir. 

Likestillingskamp er også ein kamp for gutar, menn og fedrar. I dag veit vi at
                  gutar og menn har mindre tid saman med eigne barn enn kvinner, er meir utsette for
                  ulykker, er overrepresenterte i kriminalitetsstatistikken og fell oftare frå i
                  vidaregåande utdanning. Det ønskjer vi å gjere noko med. Det er det vi er
                  inviterte til å ta stilling til. 

Det er ein samla komité som er glad for at Regjeringa har lagt fram meldinga. Det
                  varierer litt meir i kor stor grad ein støttar ulike tiltak og verkemiddel. Eg er
                  sikker på at det enkelte parti kjem til å gjere greie for det på eiga hand. 

Frå Arbeidarpartiet si side støttar vi utvilsamt opp om alle dei strategiar,
                  tiltak og verkemiddel som Regjeringa tek til orde for. På same måte som det har
                  vore viktig å konkretisere og spesifisere mål og krav i kvinnekampen, er det
                  viktig òg når det gjeld menn. Vi treng eigne strategiar retta mot menn anten det
                  gjeld vidaregåande utdanning, kriminalitet eller helse. Og på same måte som
                  kjønnskvotering og øyremerking er viktig for viktige kvinnekampar, er det same
                  tilfellet for viktige mannskampar. 

Lat meg ta eitt eksempel: For 20 år sidan var det berre kvart 233. barn som
                  opplevde at far tok permisjon i samband med fødselen. I dag tek dei aller fleste
                  fedrar slik permisjon. Vi er på rett veg, men det er likevel framleis mykje å
                  gjere. Fedrar tek ut berre 10 pst. av det totale talet på foreldrepengedagar kvart
                  år. I Sverige og Danmark tek dei ut respektive 22 og 33 pst. av dagane. 

Då Jens Stoltenberg leia Mannsrolleutvalet for 20 år sidan, vart det bestemt at
                  det var behov for ein eigen kvote for menn. Den vart sett til tre veker. Han har
                  virka. No har vi utvida han. Frå 1. juli blir ti veker øyremerkt fedrar. Og i
                  meldinga seier vi at pappapermisjonen skal utvidast ytterlegare, til 14 veker. 

Vi veit at øyremerking må til for å endre kjønnstradisjonelle val. Kvifor er det
                  rett med øyremerking? Jau, fordi det forpliktar fedrar. Den delen blir etter kvart
                  enklare og enklare å ivareta. 

Det andre er at det får augo opp på dei arbeidsgivarane som meiner fedrar først og
                  fremst må kome seg tilbake på jobb, og som meiner at det er verdas mest naturlege
                  ting at fedrar jobbar overtid mens mødrer reduserer arbeidstida. 

Og det siste: Det tvingar i mange samanhengar mødrer til å sleppe opp litt, la far
                  få lov til å ta ansvar, sleppe fedrar til. Derfor bidreg det til å endre
                  kjønnstradisjonelle val, òg på andre område. 

I dag er det ei grunnleggjande urettferdigheit i systemet vårt. Fedrar sine rettar
                  til permisjon er knytte til mødrer si arbeidsdeltaking. Hadde vi snudd prinsippet
                  på hovudet, ville det, naturleg nok, blitt ramaskrik. Eg trur ingen kan førestelle
                  seg at nyvorne mødrer berre skulle få permisjon dersom faren har vore ute i jobb
                  dei siste månadene før fødselen. Slik er det for menn i dag. Menn har rett på
                  fedrekvote, ikkje basert på at dei sjølve har bidrege i arbeidslivet, men basert
                  på om mor har gjort det. Derfor er det så viktig at Regjeringa skal arbeide for ei
                  forenkla og likestilt ordning, slik at alle fedrar som har opptent rett til
                  fedrekvote, skal få det. I likestillingas namn er det vanskeleg å forsvare noko
                  anna. 

Denne meldinga inneheld grundige analysar, med strategiar og tiltak på ei rekkje
                  område som er aktuelle for menn og likestilling, og som famnar mykje breiare enn
                  det eg har hatt moglegheit til å gå inn på i dette innlegget. Andre frå
                  Arbeidarpartiet vil kome inn på andre delar av meldinga, og vi sluttar oss heilt
                  og fullt til meldinga slik som ho er lagt fram. 

 Kommer denne meldingen til å bli en milepel for likestillingen i Norge? Vil den
                  bety mye for mannsrollen, for menns rettigheter? Neppe, her er det mye prat og
                  lite konkrete saker. 

Fremskrittspartiet har lenge hevdet at det offentlige likestillingsarbeidet som
                  har vært ført siden 1970-tallet, har vært ført på feil grunnlag, og at
                  virksomhetene innenfor dette feltet derfor må legges om. Vi mener at den fremlagte
                  stortingsmeldingen i stor grad dokumenterer at vi har hatt rett. Det kan
                  konstateres at politikken som har vært ført, i liten grad har påvirket utviklingen
                  positivt og har i noen grad faktisk skapt en ny «tapergruppe», nemlig mennene. 

Fremskrittspartiets hovedprinsipp for likestillings- og familiepolitikk er at vi
                  har tatt til orde for at man ikke skal ha krav på spesielle tiltak og særlig
                  beskyttelse av lov og/eller ombud kun basert på kjønn. Vi ønsker altså et lovverk
                  som ikke diskriminerer, vi vil ha like rettigheter og lik behandling fra det
                  offentliges side, og vi sier et klart nei til kjønnskvotering. Fremskrittspartiet
                  mener at et individ som har fått et arbeid eller en posisjon på grunn av sitt
                  kjønn – og ikke på grunn av sine kvalifikasjoner – nedvurderes både av seg selv og
                  av samfunnet. 

Selv om vi mener at meldingen er et slag i luften, forsøker vi å ta opp enkelte
                  forhold i våre merknader og forslag: Vi tar bl.a. til orde for at ethvert barn har
                  rett til å vite med sikkerhet hvem som er deres biologiske foreldre. Dette betyr
                  at vi vil gå imot enhver innskrenking i eksisterende rett til DNA-testing for å
                  konstatere rett farskap. De gode og omfattende rettighetene man i dagens Norge har
                  til DNA-testing er med på å sikre trygghet rundt identitet, tilknytning, arv,
                  organdonasjon eller arvelige sykdommer. 

Vi merker oss også at det i meldingen foreslås at staten skal innlede samarbeid
                  med LNU for å vurdere tiltak med sikte på å utjevne kjønnsforskjeller i frivillig
                  sektor. Her er man på ville veier. Vi mener frivillig sektor ikke skal brukes som
                  politikernes instrument til å nå politiske målsettinger for den til enhver tid
                  sittende regjering. 

Vi er også kritiske til at Den kulturelle skolesekken skal brukes i Regjeringens
                  kjønnskamp. 

Som pappa til en gutt på snart 16 måneder, som går i en privat barnehage med
                  nesten halvparten mannlige dyktige og flinke ansatte, har jeg ikke problemer med å
                  se viktigheten av flere mannlige ansatte i skole og barnehage. Men jeg mener at
                  det ikke er staten som skal blande seg inn i rekrutteringen til barnehagene. Det
                  er den enkelte virksomhet som må ha dette som fokusområde i sitt arbeid med
                  rekruttering fordi det gagner det produktet de leverer. 

Samtidig er det selvfølgelig også viktig at de høyere utdanningsinstitusjonene tar
                  inn over seg dette feltet og har et fokus i sin markedsføring overfor mannlige
                  søkere på å fortelle om hvor flotte disse jobbene er. 

Fremskrittspartiet ønsker selvfølgelig et kjønnsblandet arbeidsliv der vi har
                  mannlig barnehagepersonell, mannlige lærere og sykepleiere, og der vi har
                  kvinnelige håndverkere, ingeniører osv. Men vi vil la den naturlige tilpasning
                  skje over tid. I årevis har politikerne balet mye med dette, men ungdommen velger
                  fortsatt i stor grad tradisjonelt. Dette viser at statlige vedtak i slik
                  sammenheng blir slag i luften. 

Vi ser også alvorlig på at en del kvinneyrker er dårligere betalt enn typiske
                  mannsyrker. Men i motsetning til regjeringspartiene snakker ikke vi i
                  Fremskrittspartiet så mye om det. Vi vil i stedet gjøre noe med det – med en gang.
                  Derfor har også vår parlamentariske leder, Siv Jensen, lagt frem et forslag i
                  Stortinget som sier at dette må løses ved vårens lønnsoppgjør – Dokument nr. 8:99
                  for 2008–2009, om sikring av økt lønn i kvinnedominerte lavtlønnsyrker og
                  endringer i arbeidstidsbestemmelsene. 

Et annet viktig tema for likestilling der Regjeringen ikke har levert, er det
                  forhold at det er svært uheldig at ikke alle fedre har rett til pappaperm – alle
                  fedre må snarest få selvstedige permisjonsrettigheter. 

Til slutt: Den kanskje viktigste likestillingssaken for menn i det moderne Norge
                  står Fremskrittspartiet alene om. Vi mener det er helt sentralt at barn vokser opp
                  med god og regelmessig kontakt med begge foreldre. 

Det er nå et overveldende flertall av foreldre som mener at dersom det skulle bli
                  et samlivsbrudd, burde egne barn bo omtrent like mye hos hver av dem. Vi mener
                  denne utviklingen er klart positiv, og den viser en bred oppslutning om
                  Fremskrittspartiets syn og det synet vi i mange år har tatt til orde for, at
                  hovedregelen ved samlivsbrudd må være delt omsorg og bosted. 

Med dette tar jeg opp Fremskrittspartiets forslag i innstillingen. 

 Representanten Ulf Erik Knudsen har tatt opp det forslaget han refererte til. 

 Norske menn er bra – de er gode på å ta ansvar for egne barn og ta sin del av
                  jobben hjemme. De fortjener en stortingsmelding. 

SV er glad for at denne regjeringa har fremmet en stortingsmelding om menn,
                  mannsroller og likestilling. Det er historisk, og det er som sagt fortjent. Dette
                  setter Norge og likestillingen på kartet. Norge har på mange måter kommet langt i
                  likestillingsarbeidet, men det er fremdeles en lang vei å gå. Likestillingskampen
                  har først og fremst handlet om kvinner og deres kamp for økonomisk selvstendighet,
                  lik lønn for likt arbeid, full barnehagedekning, maktfordeling og kampen mot
                  undertrykking og vold. Dette har vært – og er fremdeles – viktige områder å jobbe
                  videre med, men likestillingskampen handler om begge kjønns muligheter og ikke
                  minst rettigheter. 

Menn har andre utfordringer enn kvinner. De har mindre tid sammen med egne barn,
                  de er mer utsatt for ulykker, de er overrepresentert på kriminalstatistikken og
                  faller oftere ut av videregående utdanning. 

Likestilling mellom kvinner og menn handler om å få en rettferdig fordeling av
                  omsorg, ansvar og makt. Hvis det skal skje, må kvinner gi fra seg hovedansvaret
                  hjemme, og det vil også være viktig å dele på foreldrepermisjonen og ansvaret for
                  barn. 

Meldinga tar for seg et bredt spekter av menns ulike utfordringer på
                  likestillingsområdet og fremmer tiltak og virkemidler for å bedre likestillingen.
                  Meldinga samler også kunnskapsbasert materiale og data om menn og mannsrollen. 

Det er en stor utfordring for meg å trekke fram de viktigste områdene i meldinga
                  på fem minutter. Men jeg vil understreke at det jeg mener er viktigst ved
                  meldinga, er at vi har fått en engasjert offentlig debatt om menn og deres roller
                  og utfordringer i et moderne samfunn. Meldinga har også ført til at menn har
                  engasjert seg og diskutert sin rolle i ulike settinger, som f.eks. Mannspanelet,
                  som ble etablert i 2007. Menn krever nå retten til å være sammen med sine barn –
                  noe som er ekstremt viktig – og ta sitt ansvar. Det er veldig, veldig bra. 

Det er sentralt at den enkelte gutt og jente gjennom hele oppveksten får like
                  muligheter til å utnytte sine evner og ressurser, uavhengig av kjønn,
                  funksjonsevne, etnisk opprinnelse og andre bakgrunnsfaktorer. SV mener at
                  Regjeringas arbeid med likestilling i barnehagen og i grunnopplæringa er særlig
                  viktig. Det må bli en bedre kjønnsbalanse både i utdanningsvalg og blant ansatte i
                  denne sektoren. Det er et klart behov for mer kunnskap om hvordan gutter har det
                  både i barnehagen og i skolen, og vi støtter veldig at det forskes mer på dette. 

Det er et stort behov for flere mannlige ansatte i skole og barnehage, og den
                  enkelte virksomhet må ha dette som hovedområde i sitt arbeid med rekrutteringa.
                  Samtidig er det viktig at de høyere utdanningsinstitusjonene som utdanner de ulike
                  gruppene på disse feltene, har fokus på å markedsføre seg overfor mannlige søkere. 

Regjeringa arbeider nå med å få mer kunnskap om årsakene til kjønnsforskjeller i
                  læringsutbytte, og i den sammenheng vil det komme en stortingsmelding fra
                  Kunnskapsdepartementet om kompetanse for framtida. 

Norge har det mest kjønnsdelte arbeidsmarkedet i Europa. Det er alvorlig, for
                  konsekvensen av det kjønnsdelte arbeidsmarkedet er store lønnsforskjeller mellom
                  menn og kvinner. Det er dokumentert at lønnsgapet følger det kjønnsdelte
                  arbeidsmarkedet. Der kvinneandelen er stor, er lønna lav. Når man ser hele
                  arbeidsmarkedet under ett, er den generelle lønnsforskjellen mellom menn og
                  kvinner på hele 15 pst., og sånn har det ligget de siste tiåra. 

Jeg vil understreke viktigheten av at man gjør noe med det kjønnsdelte
                  arbeidsmarkedet og med likelønnsutfordringene – det er helt nødvendig. Likelønn er
                  et spørsmål om rettferdighet. Får vi til bedre lønnsbalanse mellom kjønnene, vil
                  også permisjonsdelingen bli jevnere, og familiene kan ta friere valg når det
                  gjelder arbeidsdeling. 

Til slutt: SV støtter at Regjeringa setter i gang et arbeid for å utvide hjemmelen
                  i likestillingsloven om særbehandling av menn, slik at den også skal gjelde andre
                  sektorer der menn er underrepresentert. 

Solveig Horne hadde her overtatt presidentplassen. 

 Behandlingen av denne meldingen utfordrer nok – med Høyres ståsted – hva som skal
                  være grensene for politikk. 

Som politiker er det viktig å ha et klart forhold til når politikk er et nødvendig
                  virkemiddel for å sikre at samfunnet utvikler seg til det beste for den enkelte og
                  for de forskjellige fellesskap vi er en del av. Denne meldingen er etter min
                  oppfatning helt i grenselandet av hva jeg mener politikere skal ha en mening om og
                  gjøre noe med. Et åpent og raust demokratisk samfunn må preges av stor grad av
                  frihet for menneskene til å leve sine liv slik de selv mener er best for dem selv,
                  et samfunn med mangfold av holdninger og syn, en levende og åpen debatt der folket
                  gjennom valg ber politikerne om å handle – ikke et samfunn med en ambisiøs stat
                  som gjennom penger eller regler vil legge stramme føringer for hvordan folk skal
                  innrette sine liv. 

Manglende likestilling og manglende muligheter kan skyldes at lovverket er
                  diskriminerende. Dette kan vi gjøre noe med fra politisk hold. Men når
                  diskriminering forklares ut fra mer sosiokulturelt skapte holdninger og normer i
                  samfunnet generelt, begynner utfordringen med å sette grensene for politikken.
                  Slik jeg ser det, er det store muligheter for å endre normer og omdefinere
                  kjønnsroller i samfunnet også gjennom offentlig debatt og engasjement, gjennom
                  bruk av kunnskap om sammenhenger i samfunnet og gjennom å kjempe frem nye
                  ordninger i arbeidsliv og organisasjonsliv, men med utgangspunkt i debatten i det
                  sivile samfunn. Kvinnebevegelsens formidable innsats på 1960- og 1970-tallet og
                  kvinnekampens resultater viser på mange måter dette. 

Jeg leser ut av denne meldingen en stor optimisme når det gjelder likestilling.
                  Det legges opp til at menn i større grad bør delta i omsorgen for barna, særlig
                  for de aller minste. De må ta større del av oppgavene i hjemmet og må slippe til
                  kvinner i arbeidslivet. Dette er jeg personlig selvsagt helt enig i. Like fullt
                  mener jeg det er problematisk i fullt monn å gjøre dette til en politisk
                  beslutning, altså et rent politisk anliggende. For Høyre er familien en viktig
                  privat sone som må ha rom og stor integritet. Vi mener derfor at familiepolitikken
                  må gis størst mulig valgfrihet, og at den enkelte familie må få innrette seg slik
                  den mener er best for seg. Det må rett og slett være et slags filter for politikk
                  i hjemmets inngangsdør, der kun grunnleggende reguleringer i forhold til
                  strafferett og andre sentrale temaer slipper igjennom. Hvem som skal hente i
                  barnehagen, bør staten etter Høyres mening ikke mene noe om. 

Når mannsperspektivet nå er trukket opp, må det være viktig å ta tak i de
                  mulighetene vi som politikere har til å rydde av veien hindringer som ligger i
                  menns muligheter til å velge og til å lykkes innenfor sentrale områder, som omsorg
                  for egne barn, skole, utdanning og arbeidsliv. Jeg tenker da på de ytre rammer som
                  tilskuddsordninger og regelverk. Da er det særlig to felt jeg velger å trekke
                  frem. 

Høyre mener at menn skal kunne ha like rettigheter som kvinner når det gjelder
                  foreldrepermisjon. Vi vil derfor gi alle fedre rett til å ta ut fedrekvoten
                  uavhengig av mors arbeidsinnsats. Dette er en politisk oppgave det går an å gjøre
                  noe med. 

En annen stor utfordring det er mulig å avhjelpe ved politiske vedtak, er at
                  gutter later til å falle igjennom i skolen. Vi er opptatt av at det skal arbeides
                  aktivt for å sikre at gutter reelt sett har like muligheter til å gjennomføre et
                  utdanningsløp med gode resultater i skolen. Den sosialdemokratiske enhetsskolen
                  med lite fokusering på kunnskap og læring har åpenbart sett ut til å ramme gutter
                  særskilt. Gutter finner seg i mindre grad til rette i en skole der man legger
                  ansvar for egen læring på elevene og mer vekt på hvem du er framfor hva du kan, og
                  der du skal være mer selvgående. Dette har Høyre tatt ansvar for gjennom økt
                  fokusering på fag, og ved å definere kunnskapsmål for opplæringen gjennom
                  Kunnskapsløftet. 

Høyre har i behandlingen av frivillighetsmeldingen vært tydelig på at frivillig
                  sektor ikke skal være et instrument for Regjeringens politikk. Kulturministeren
                  har brukt mye tid på å understreke sektorens uavhengighet, men når Regjeringen nå
                  politisk beslutter å legge inn penger mot LNU for å få dem til å jobbe med å
                  utjevne kjønnsforskjeller i frivillig sektor, hadde det vært interessant å få vite
                  hvem som tok initiativet til dette. Er det Regjeringen eller er det LNU? 

Er dette nok en god hensikt som legitimerer at staten skal styre prioriteringene
                  av verdier i frivilligheten? For Høyre er dette noe frivilligheten klarer godt
                  selv – en viktig debatt det sivile samfunn kan ta på alle nivåer uavhengig av
                  statlig innblanding. 

 Presidenten går ut fra at representanten skal ta opp forslaget fra Høyre,
                  Kristelig Folkeparti og Venstre? 

 Ja! 

 Representanten Olemic Thommessen har da tatt opp det nevnte forslaget. 

 (leiar i komiteen): Det er mange viktige tema som blir tekne opp i den
                  mannsmeldinga som Regjeringa har fremma. 

Noreg har på mange område kome langt i likestillingsarbeidet, spesielt når vi
                  rettar blikket mot veldig mange andre land. Det er land der mange jenter ikkje får
                  utdanning, og land der det farlegaste for ei kvinne er å føde barn. Internasjonalt
                  er det mykje arbeid som det er viktig å ta fatt i for å sikre kvinners rettar og
                  for å fokusere på mannens rolle. Samtidig står det mykje viktig arbeid igjen også
                  i Noreg for å få eit endå meir likestilt samfunn. 

Det er ei glede å sjå kor mykje vi kan tilby andre land internasjonalt gjennom
                  Kvinnekonvensjonen og tema på ulike konferansar i New York i regi av FN, der det
                  har vore fokusert på mannsrolla, og der Noreg faktisk har mykje å bidra med. Det
                  er veldig gledeleg. 

Vi har ei utfordring med kjønnsdelt arbeidsmarknad i Noreg. Det er eit viktig mål
                  å få eit meir kjønnsblanda arbeidsliv. Det kjønnsdelte arbeidslivet bidreg til å
                  reprodusere tradisjonelle kjønnsroller og bremse arbeidet for likestilling mellom
                  kvinner og menn. Fordommar om typiske mannsyrke og kvinneyrke kan føre til at unge
                  vel bort yrke som dei kunne vore veldig godt eigna til. 

Den alvorlegaste konsekvensen av den kjønnsdelte arbeidsmarknaden er den store
                  lønnsskilnaden mellom menn og kvinner. Det er dokumentert at lønnsgapet følgjer
                  den kjønnsdelte arbeidsmarknaden. Likelønn er først og fremst eit spørsmål om
                  rettferd. Men likelønn er òg viktig for mannen likestillingsmessig. Med likare
                  lønn vil familien kunne ta friare val. Mannen kan dermed like lett som kvinna
                  velje meir permisjon, deltid, kontantstøtte osv. 

Når det gjeld lønn, har partane i arbeidslivet eit betydeleg ansvar for å rette
                  opp lønnsdiskrimineringa mellom kvinner og menn. Kristeleg Folkeparti anbefaler
                  partane i arbeidslivet å setje av midlar til kombinerte låglønns- og kvinnepottar
                  i lønnsforhandlingane. Men vi meiner også at Regjeringa har eit ansvar. Eg viser
                  til budsjettbehandlinga der vi fremma følgjande forslag: 

«Stortinget ber Regjeringen fremme en forpliktende plan for likelønn.» 

Og: 

«Stortinget ber Regjeringen bidra med tiltak for kvinnedominerte
                     utdanningsgrupper i offentlig sektor, i tråd med Likelønnskommisjonens
                     anbefalinger.» 

Her er vi utolmodige. Eg håper Regjeringa vil gjere noko konkret. 

Det er viktig at fedrar får god tid saman med barna. Fedrarkvote er spesielt
                  viktig fordi kjønnsfordelinga i foreldrepermisjonen ofte set standarden for
                  arbeidsfordelinga mellom foreldra seinare i livet. Sjølvstendige rettar for alle
                  fedrar er avgjerande for å endre tradisjonelle rollemønstre i familien. Samtidig
                  viser det seg at det er færrast samlivsbrot blant par som deler på
                  omsorgsoppgåvene. 

Vi er sterkt kritiske til at Regjeringa ikkje er komen i mål med å sikre fedrar
                  ein sjølvstendig rett til opptening av rett til permisjon. Mange fedrar opplever
                  det som diskriminerande at dei ikkje har dei same rettane som mødrene til å vere
                  heime med barna dersom mor ikkje har vore over 50 pst. yrkesaktiv før ho får barn.
                  Dette er uakseptabelt. 

Kristeleg Folkeparti ønskjer ei ny, forlengd permisjonsordning, der ein skal ha
                  moglegheit til tre og ein halv månad ekstra utover den foreldrepermisjonen som er
                  i dag, men der ein kan fordele det heilt fram til barnet er ti år. Det vil for ein
                  del familiar gi meir tid ved at dei kan ta enkeltveker saman, for mange opplever
                  også ei tidsklemme når dei er ferdige med småbarnsfasen. 

Ei utfordring som er sentral, er vald i nære relasjonar. For å redusere
                  valdsbruken er det heilt nødvendig med tiltak som er retta særskilt mot menn. Ein
                  må drive førebyggjande arbeid i grunnskule og i vidaregåande skule og
                  haldningsskapande arbeid blant menn, og Kristeleg Folkeparti er samd i at ei
                  utgreiing av samanhengen mellom den kommersielle valden og valdelege haldningar og
                  handlingar, særleg hos gutar og menn, er naudsynt. 

Det er viktig å få på plass eit landsdekkjande hjelpe- og behandlingstilbod til
                  menn som er valdelege. Menn som tyr til vald, må få eit behandlingstilbod slik at
                  dei kan lære seg å meistre trongen til å utøve vald. Derfor var Kristeleg
                  Folkeparti med på å ta initiativ til det forslaget som no er fremma i
                  innstillinga: 

«Stortinget ber Regjeringen sørge for at et behandlingstilbud for menn som
                     utøver vold overfor kvinner og barn, gjøres tilgjengelig i alle fylker.» 

Eg har besøkt mange krisesenter. Det er så viktig at dei menn som slår, bryt
                  valdsspiralen. Då held det ikkje at vi har eit tilbod nokre få plassar. Vi må få
                  det rundt om i alle fylka. 

 For å oppnå reell likestilling kan ein ikkje sjå einsidig på berre kvinners
                  situasjon. Difor er eg glad for at Regjeringa har lagt fram ei stortingsmelding om
                  menn, mannsroller og likestilling. 

Sjølv om Noreg kjem betre ut enn mange andre land når det gjeld
                  likestillingsspørsmål som løn, foreldrepermisjon og kvinner i leiande stillingar,
                  er jobben framleis ikkje gjort. Kvinner tener framleis mindre enn menn, og dei eig
                  mindre. Skilnader i alder og utdanning forklarar ikkje dette. 

Statistikk viser at hovudforklaringane er barnefødslar og ein kjønnsdelt
                  arbeidsmarknad. Det er når kvinner er heime med små barn at lønnsskilnadene
                  oppstår. Det er mor som tek lengst foreldrepermisjon, og som arbeider deltid. Når
                  mor tar hovudansvaret heime, kan far arbeide overtid. Det er då han rykkjer frå
                  lønsmessig. Difor trur eg at fordelinga av foreldrepermisjonen er eit spesielt
                  viktig likestillingsgrep. 

Utfordringane menn og kvinner møter når det gjeld likestilling, er ikkje dei same,
                  men dei heng saman. Talet på menn som tek foreldrepermisjon ut over fedrarkvoten,
                  er aukande, men framleis lågt. Dei siste åra har berre 13–14 pst. av fedrane teke
                  ut meir enn åtte veker. Sjølv om far ønskjer å ta foreldrepermisjon, møter han
                  ofte motstand både frå mor og frå arbeidsgivar. 

Difor meiner Senterpartiet at det er viktig å leggja til rette for at fedrar kan
                  ta aktivt del i det nyfødde barnets kvardag. Difor går vi inn for ei tredeling av
                  foreldrepermisjonen, der far må ta minst ein tredel. Vi går òg inn for at fedrar
                  skal ha sjølvstendig oppteningsrett til foreldrepengar. Det meiner vi er god
                  likestillingspolitikk – både for kvinner og menn. 

Stortingsmeldinga om mannsroller og likestilling set fokus på ei rekkje område der
                  menn er meir utsette enn kvinner – både når det gjeld familie, livsstil, helse,
                  skulegang og vald. Det er for omfattande å gå inn på dette her, men eg vil gjerne
                  framheva eit tema som sjeldan blir tematisert i den offentlege debatten: gutar og
                  menn som blir utsette for vald og seksuelle overgrep. Stortingsmeldinga viser til
                  at omtrent like mange menn som kvinner blir utsette for partnarvald. Tal frå
                  Senter for seksuelt misbrukte menn viser at meir enn ein fjerdepart av dei som
                  oppsøkjer senteret, melder at overgriparen er ei kvinne. Dei utsette er redde for
                  ikkje å bli trudd, og terskelen for å søke hjelp er særs høg. Det er viktig at
                  desse blir fanga opp av behandlingsapparatet, og at vi får meir kunnskap og
                  forsking om temaet. 

Temaet menn, mannsroller og likestilling er mangesidig og viktig. Menn og kvinner
                  har ikkje like rettar på alle område. På nokre område må òg menns rettar og
                  moglegheiter styrkjast. Betra rettar for menn bidreg til full likestilling mellom
                  kjønna. 

 Vi i Venstre syns egentlig det er flott at Regjeringa kommer med en mannsmelding,
                  sjøl om vi kanskje hadde forventet at man når det er brukt så mange flotte menn i
                  utrednings- og forarbeidet, kanskje hadde litt flere konkrete forslag om hva man
                  skal gjøre. 

Det å kjempe for likestilling og endre holdninger tar lang tid. Det vet et
                  125-årig parti som har kjempet for alt fra kvinners rett til å stemme til de
                  rettighetene vi jobber med i dag. Det som jeg tror er viktig å ta opp ut fra et
                  mannsperspektiv, er at mye av likestillingskampen har gått på kvinners kamp for å
                  komme inn på menns monopol, mens man har fokusert veldig lite på kvinners evne til
                  å ta menn inn i sine monopol. Dagens kamp handler om å slippe menn inn på kvinners
                  monopol. Jeg har hørt kvinner sitte og diskutere hvor mye utrolig dumme ting den
                  nye mannlige ansatte i barnehagen gjør. Det er heller ikke lett å bryte igjennom
                  kvinnefellesskapet på barneskolelærerrommet, der den ofte eneste mannlige i et
                  kvinnekollegium føler at han skal ha jobben som politi alle de gangene noe blir
                  vanskelig i skolegården. Jeg tror det er viktig å angripe dette også i den
                  offentlige debatten, fordi dette har vært en kvinnearena som ikke har hatt status,
                  men skal vi klare å nå likestilling, må det være en arena der begge kjønn fins. 

Så har Venstre et forslag som jeg gjerne vil ta opp, som går på et mer fleksibelt
                  syn på foreldrepermisjonen. Det ene er at vi ønsker å sikre en tredeling mellom
                  mor og far og en valgfri del, men vi ønsker også en større fleksibilitet i
                  utøvelsen av foreldrepermisjonen. Grunnen til det er at vi vet at veldig mange
                  menn syns at det er mye mer givende å være sammen med en toåring et halvår enn det
                  er å være sammen med en liten baby, fordi man føler at man kan gi mer
                  tilbakemeldinger til en liten toåring enn man kan gjøre til en liten baby. Det
                  andre er at vi ser at når man i dag planlegger å få barn, skjer det i stadig
                  større grad når det passer ut fra mors karriere. Man sikter mye mer på mors
                  karriere enn på fars karriere. Det tror jeg fører til at fedre tar ut mindre
                  permisjon enn de egentlig kunne ha gjort, fordi det passer dårlig akkurat da. Det
                  skal godt gjøres at et ektepar skal ha helt lik karriere. Da kunne en større
                  fleksibilitet i permisjonen ført til at fedre hadde kunnet ta ut mer. Da kunne man
                  ta ut en mammapermisjon som passer når det er liten baby, og mammaer kommuniserer
                  best med de bitte små, mens far kan ta permisjonen sin når det passer bedre for
                  hans karriere. Det hadde Venstre programfestet i forrige periode, og det kommer vi
                  også til å kjempe for i kommende periode. 

Så hadde jeg lyst til å ta opp det onde som ligger under, og som ligger i et
                  forslag som vi er medforslagsstiller til, knyttet til dette med vold. I går hadde
                  vi det 81. partnerdrapet over de siste årene i Norge. Dette er vår kulturs
                  æresdrap. Dette er vår kulturs dårlige måte å takle samlivsbrudd på. Dette er en
                  av de utfordringene som vi må adressere i forhold til kjønnsrelatert vold. Jeg
                  tror det er viktig at man tar dette på alvor og har en skikkelig gjennomgang av
                  det. 

Hvis jeg skal ta en annen del av dette, så er det helt riktig det som sies når det
                  gjelder overgrep mot menn også innen parforhold, og seksuelle overgrep mot menn.
                  Jeg tror vi har lagd mange strukturer som passer kvinner, og som kvinner har fått
                  hjelp av. Men jeg tror også at vi skal se på om menns måte å takle kriser på, kan
                  lære oss kvinner noe, at det ikke bare er den andre veien. Jeg tror at vi f.eks.
                  har kommet inn i et system der vi lager en offertankegang som gjør at det av og
                  til blir vanskeligere å komme ut av problemene, og at kanskje noen av de måtene
                  menn har lært seg å takle problemer på, gjennom erfaringer i de sentrene vi har,
                  kanskje kan være noe som vi kvinner kan lære av. Men da tror jeg vi skal tørre å
                  snakke om disse problemstillingene, for dette er problemstillinger som det er
                  vanskelig å snakke om, og som toucher et æresbegrep som er nært knyttet til vår
                  kultur, sjøl om vi sjelden bruker ordet «ære» for å omtale dette. 

 Representanten Trine Skei Grande har tatt opp det forslaget hun refererte til.
               

 Jeg synes representanten Thommessen i sitt innlegg var inne på noe vesentlig. Det
                  er grenser for hva man skal regulere politisk. Det er ikke slik at man i en
                  mannsmelding kan gå inn i norske hjem og si hvordan norske menn og kvinner skal
                  leve sine liv. Men som politikere kan vi heller ikke se bort fra at når vi i mange
                  år har hatt en familiepolitikk som ikke har lagt til rette for at kvinner kan
                  jobbe, gikk fødselstallene ned. Vi kan ikke se bort fra at par som deler
                  arbeidsoppgavene hjemme, skiller seg mindre, at de får flere barn, og at par som
                  er gode til å dele på arbeidsoppgavene, opplever mindre partnervold. Derfor synes
                  jeg det er viktig både at vi har en offentlig diskusjon om dette, og at vi legger
                  fram politiske forslag i tråd med den virkeligheten vi ser. Den virkeligheten vi
                  ser, handler jo om flere undersøkelser, norske og europeiske, som viser at menn
                  som ønsker å ta ansvar for sine barn, blir diskriminert på arbeidsmarkedet i
                  større grad enn kvinner. Dermed har pappakvoten gitt norske menn en rettighet i
                  forhold til å ta vare på sine barn, en rettighet som nå brukes så å si av alle som
                  har opptjent den. 

Vi har sett formidable endringer i den norske mannsrollen i de siste årene. Det er
                  ingen som tar mer ansvar hjemme enn norske menn. Det gjør at norske kvinner jobber
                  mest og føder mest i hele Europa, hvis vi slår sammen de statistikkene. Jeg er
                  enig med representanten Skei Grande i mye av det hun sier, bortsett fra dette med
                  muligheten til å planlegge barn. Jeg er litt usikker på om det er mulig å
                  planlegge i den grad hun redegjør for. Men jeg er veldig opptatt av det hun legger
                  til rette for: en diskusjon om hvordan kvinner er gode til å holde menn utenfor
                  sine arenaer. 

I den offentlige diskusjonen om kvotering til styrer, snakker vi om et glasstak.
                  Kvinnene når ikke opp, og de vet ikke helt hvorfor. I mange kvinnedominerte yrker
                  er det mange usynlige glassvegger, mange uskrevne regler som gjør det vanskelig
                  for menn å jobbe i disse yrkene. Derfor trenger vi en aktiv rekrutteringspolitikk.
                  Derfor trenger vi kommuner som går foran. Og de erfaringene vi har fra å
                  rekruttere kvinner til mange mannsyrker, etablere kvinnegrupper, skape et
                  fellesskap mellom kvinnene som er der, bruker vi nå til å rekruttere flere menn
                  til skoler og barnehager. Det jeg synes er litt underlig i denne diskusjonen, er
                  at Fremskrittspartiet, som prinsipielt er mot kvotering, argumenter for kvotering
                  av menn til kvinnedominerte yrker – en pussig prioritering når man prinsipielt er
                  imot kvotering. 

Så er jeg opptatt av hvordan skolen i stor grad gjør at guttene ikke gjør det så
                  bra. Jeg tror det henger sammen med at vi har mange kvinnelige lærere, og at
                  guttene i liten grad blir sett. Dette er ikke noe norsk fenomen som peker tilbake
                  på enhetsskolen. Dette er jo et europeisk – et vestlig – fenomen som vi ser i
                  mange land. Derfor ønsker jeg en bevisst politikk i forhold til at guttenes
                  erfaringsbakgrunn i større grad skal ses i skolen, og at vi skal ha aktive
                  rekrutteringsstrategier for menn både i barnehage og i skole. 

Representanten Molvær Grimstad var inne på et landsomfattende tilbud til
                  voldsutøvere. Det er også vi veldig opptatt av. Derfor er vi stolte av å ha lagt
                  til rette for dette i løpet av denne perioden. Det har aldri vært et større tilbud
                  til voldsutøvere. Det som er nytt i det vi har gjort i de siste årene, er å legge
                  til rette for at familien, barna, til voldsutøvere skal få et bedre tilbud. Vi
                  foreslår en ny krisesenterlovgivning som pålegger kommunene ikke bare å stille med
                  krisesenterboliger og boliger til beskyttelse av voldsutsatte kvinner, men også
                  til voldsutsatte menn. Det er mange menn som trenger beskyttelse. 

Vi legger i denne meldingen opp til en betydelig økt fedrekvote, 14 uker. Jeg
                  noterer meg at Høyre i innstillingen famler litt. På noen områder skriver de seg
                  sammen med Fremskrittspartiet og sier at dette er noe hver enkelt familie skal
                  ordne opp i selv. Jeg merker meg også at Fremskrittspartiet er for at man skal ha
                  selvstendig opptjeningsrett til fedrekvoten, men at man egentlig er imot en
                  fedrekvote – en litt uforståelig politikk. Jeg mener at dette er en fantastisk
                  norm som gir fedre rettigheter i forhold til sine arbeidsgivere. Det har ført til
                  at norske menn er blant dem i verden som tar mest ansvar hjemme. 

Jeg vil avslutte med å si at jeg tror vi har behov for en offentlig diskusjon om
                  likestilling som handler om menn. Det er et virkemiddel for at også kvinner skal
                  nå lenger i sin likestillingskamp. 

 Det blir replikkordskifte. 

 De feiloppfatninger statsråden har av Fremskrittspartiets syn, kan hun, hvis hun
                  leser litt nøyere i merknadene, få oppklart. Jeg skal ikke ta for meg disse, men i
                  stedet bemerke at Regjeringen er veldig flink med ord, med løfter, med
                  vurderinger, med utredninger og den type ting, men når det gjelder handling, er
                  det ikke veldig imponerende. Ett område er selvfølgelig pappas rettigheter. Et
                  annet område er likelønn. Regjeringen kan gjøre noe med disse sakene før sommeren,
                  dersom den ønsker det. 

Parlamentarisk leder i Fremskrittspartiet, Siv Jensen, har lagt frem et forslag om
                  sikring av økt lønn i kvinnedominerte lavtlønnsyrker. Det er jo slik at det er et
                  rødgrønt flertall som kan gjøre noe med dette før sommeren. Mitt spørsmål til
                  statsråden er: Hvorfor har man ikke tatt tak i dette tidligere enn nå? 

 Jeg vet ikke om representanten Ulf Erik Knudsen har lest Likelønnskommisjonens
                  innstilling. Der er det meget klart understreket at dette er en modell, men skal
                  man få til et omfattende samarbeid for likelønn, må det skje i samarbeid med
                  partene i arbeidslivet. Det ønsker vi å legge til rette for. Vi ønsker et
                  samarbeid som ikke bare inkluderer likelønn slik Likelønnskommisjonen definerer
                  det, fordi det kun vil rette seg mot kvinner innenfor offentlig sektor med en viss
                  utdannelse. Vi mener at et likelønnsløft må være bredere, at det må handle om
                  ufaglærte kvinner, at det må handle om kvinner med fagbrev – og et slikt samarbeid
                  ønsker vi å legge til rette for i samarbeid med partene i arbeidslivet og i tråd
                  med Likelønnskommisjonens innstilling. 

 For å følgje opp representanten Ulf Erik Knudsen og likelønn, er det riktig at det
                  er lang tid sidan Likelønnskommisjonen var ferdig, og Regjeringa har hatt tid nok
                  på seg til å gjere noko med dette. Kristin Halvorsen har jo sagt – i valkampen vel
                  å merke – at ho vil ha ein likelønnspott. Så eg skjønner ikkje grunngjevinga til
                  Regjeringa for å bruke så lang tid på dette. Når ein veit at mange har eit sterkt
                  engasjement for å få det til, så kunne ein fått til resultat. Det er det eine. 

Det andre eg hadde lyst til å seie noko om, er det med å handtere konfliktar.
                  Mange treng hjelp til å handtere konfliktar, og det som bekymrar meg, er at mange
                  familievernkontor no varslar at dei kanskje må leggje ned og stengje. Par som
                  ringjer og ber om hjelp, får høre at dei kan kome tilbake i august. Vi skal hjelpe
                  folk, og vi veit at likestilling er viktig også i samlivet, då vil ein forhindre
                  at fleire får så store konfliktar at dei kanskje går frå kvarandre – sjølv om
                  samlivsbrot i enkelt tilfelle er den einaste løysinga for ein familie. Men det er
                  snakk om å få hjelp til å kome gjennom problema. 

 Jeg er enig i at familievernkontorene ofte er nøkkelen til å få til en mer
                  fredelig løsning når det har vært en skilsmisse. Derfor la vi i forrige budsjett
                  inn en økning til familievernet, noe som ikke hadde vært gjort siden det kom under
                  den statlige reformen. Det har lagt grunnlaget for styrking på noen områder. Jeg
                  ser absolutt at det er behov for flere midler til familievernet, men det vil vi ta
                  i forbindelse med de årlige budsjetter. 

 I forlengelsen av det første spørsmålet mitt vil jeg si at jeg har full forståelse
                  for at man må gjøre ting i samarbeid med partene i arbeidslivet. Men det er ikke
                  slik at det at kvinner er dårligere betalt enn menn, er en ny problemstilling. Det
                  er mulig den er ny for statsråden, men den er i hvert fall ikke ny for oss andre i
                  familiekomiteen. Det er faktisk tilfellet at de fleste underbetalte kvinner jobber
                  for kommune og stat, altså i det offentlige, og der har staten, Stortinget og
                  regjeringen en stor grad av påvirkning. Det er bare to mulige forklaringer på
                  hvorfor Regjeringen ikke vil gjøre noe med dette. Den ene er at man kynisk ønsker
                  å bruke dette som en valgkampsak. Den andre er at man ikke har tenkt å gjøre noe
                  med det i det hele tatt. Man direkte lyver, altså. I og med at man har hatt over
                  tre år på dette, frykter jeg at det siste er tilfellet. 

 Her kommer en rekke beskyldninger. Likelønnskommisjonen la fram sin innstilling
                  for drøyt et år siden. Vi har i mellomtiden hatt et mellomoppgjør. Det har aldri
                  vært foreslått, heller ikke fra Likelønnskommisjonens side, at staten skal vedta
                  dette uavhengig av samtaler med partene i arbeidslivet. I motsetning til
                  Fremskrittspartiet ønsker vi sterke arbeidstakerorganisasjoner. Vi ønsker ikke at
                  folk skal forhandle lønnen sin selv. Vi mener at skal vi foreta et likelønnsløft
                  og et lavlønnsløft, skal vi gjøre det i samarbeid med partene i arbeidslivet, og
                  vi vil legge til rette for det ved neste hovedoppgjør. 

 Neste replikant er May-Helen Molvær Grimstad. Ulf Erik Knudsen har også bedt om
                  replikk, men han har hatt to replikker og har ikke adgang til flere. 

 Det er så mange ting ein kunne ha lyst til å snakke om når det gjeld dette viktige
                  temaet. 

Dersom eg går tilbake til valdsproblematikken og forslaget om at ein skal få eit
                  behandlingstilbod i alle fylke, så er det riktig som statsråden seier, at det er
                  blitt eit betre tilbod i dag, og menn som treng behandling for å endre åtferd, har
                  fått meir fokus og merksemd. Og det er veldig bra. Men så trur eg det er viktig at
                  ein får eit tilbod i alle fylke, slik at folk slepp å reise frå Nordland til
                  Austlandet – at vi får eit tilbod som er i fylka, om det ikkje er permanent der.
                  Det er det eine. 

Og når det gjeld dei para som opplever ufordringar, hadde eg inderleg håpt at
                  Regjeringa hadde kome med meir pengar til familievern i revidert budsjett. Sjølv
                  om det er kome meir midlar for inneverande år, er det mange vakante stillingar som
                  ikkje er fylte. Også som følgje av finanskrisa er det auka pågang på familievern.
                  Og noko av det beste, mest førebyggjande vi kan gjere, er å gi hjelp før det skjer
                  seg. 

 Jeg noterer meg at representanten ønsker økte bevilgninger til familievernet. Jeg
                  noterer meg også at hun støtter Regjeringens arbeid med å bygge et landsomfattende
                  tilbud for voldsutøvere. Og både mer penger til familievernet og det å bygge ut
                  tilbud over hele landet for voldsutøvere er noe vi har gjort i denne perioden, i
                  motsetning til hva som skjedde i forrige periode. Vi skal gå videre, men jeg synes
                  nå representanten kunne anerkjenne at når det gjelder å bygge ut et
                  landsomfattende tilbud til voldsutøvere, er det ingen som har gjort mer enn denne
                  regjeringen. 

 Flere har ikke bedt om ordet til replikk. 

De talere som heretter får ordet, har en taletid på inntil 3 minutter. 

 Meldingen inviterer til debatt om mange spennende og viktige temaer. Jeg har tenkt
                  å fokusere på menn og vold. 

Det er viktig å slå fast aller først at de aller fleste menn verken utøver eller
                  opplever vold, men det er en fattig trøst for de menn og kvinner som blir
                  voldsofre – voldsofre som ikke opplever å ha den valgfriheten som
                  Fremskrittspartiet og Høyre snakker så varmt om. Vi vet at nesten all vold som
                  skjer i samfunnet, begås av menn. I om lag 90 pst. av de registrerte lovbruddene
                  som omhandler liv, legeme og helse, er den anmeldte mann. Når det kommer til drap,
                  seksuallovbrudd og vold av grov karakter i nære relasjoner, er 90 pst. av ofrene
                  kvinner. 

Man kan, litt forenklet, si at den volden som skjer ute i det offentlige rom,
                  begås av menn mot menn, mens den volden som foregår mer skjult, i stor grad begås
                  av menn mot kvinner. Hvorfor er det slik? Gutter har nå over år blitt fortalt at
                  det å slå ikke er en løsning i en konfliktsituasjon. 

Når det gjelder de tilfellene hvor menn slår menn, er det to klare trekk som går
                  igjen. For det første er det denne volden man i stor grad ser ute i det offentlige
                  rom, gjerne i sammenheng med fest ute på byen. For det andre er det unge menn som
                  er overrepresentert i denne statistikken. 

Forskning er tydelig på at alkohol er en utløsende faktor for vold, men det kan
                  ikke forklare årsakene bak og kjønnsforskjellene. Selv om man har lært at vold
                  ikke løser konflikter, er man redd for det som kan assosieres med feighet, svakhet
                  og umandighet. Dessverre får våre unge menn i bøtter og spann rollemodeller som
                  slår og ordner opp ved hjelp av vold, både gjennom leker og filmer. Det begynner
                  allerede med Disney Channel. Senere blir det filmer hvor helten tyr til vold, ofte
                  hentet fra virkeligheten, av typen «Max Manus», eller episke dramaer som
                  «Braveheart» – altså en massiv påvirkning som sier noe annet enn det man egentlig
                  lærer i skolen. Er det dette som er en av årsakene til at vi ser en mulig brist i
                  den maskuline identiteten? 

Hva så med vold i nære relasjoner? Vi vet at den grove volden der rammer kvinner.
                  Så sent som i går fikk vi dessverre nok et eksempel på drap på to kvinner begått
                  av en mann i nær relasjon. Vold mot kvinner blir ikke sett på som positivt for den
                  maskuline identiteten, verken blant menn generelt eller i filmer. Det disse
                  mennene oppnår, er kontroll, det å få viljen sin, få fastslått – i ordets rette
                  betydning – sin overordnede rang i forholdet. 

Tidligere trodde man at det var patriarkene, menn med makt ellers, som slo. Det
                  vet vi nå ikke stemmer. Det er de som er hjelpeløse, de som ikke klarer å
                  kommunisere, som slår. 

Skal vi lykkes i å gjøre noe med dette, må menn i mye større grad ta ansvar og
                  engasjere seg. 

Skal vi lykkes med dette, kan vi ikke lenger stilltiende se på at mange av våre
                  medbrødre utøver vold. 

Skal vi lykkes med dette, kan vi ikke lenger akseptere å få et mistenksomhetens
                  lys kastet over oss bare fordi vi er menn. 

 Det er ei veldig viktig melding som vert behandla her i dag, da likestilling heilt
                  klart angår begge kjønn. Eg synest òg det er utruleg viktig at me gjennom dette
                  ønskjer å gjera noko med den kjønnsdelte arbeidsmarknaden. Eg er ganske sikker på
                  at viss me skal oppnå likestilling i samfunnet, må me få ei endring når det gjeld
                  den kjønnsdelte arbeidsmarknaden. I tillegg handlar det om, synest eg, at våre
                  unge folk skal få lov å velja yrke ut frå evner og ønske, ikkje ut frå tradisjon
                  og kjønn. Difor er eg veldig einig med komiteen: Eg synest det er veldig bra det
                  dei seier om at fordommar overfor typiske manns- og kvinneyrke kan føra til at
                  unge vel bort yrke som dei faktisk kunne vore veldig godt eigna for, og at
                  arbeidslivet vårt da ikkje får utnytta ressursane fullt ut. 

Likestillingsforskinga syner at arbeidslivet faktisk bidreg til å bremsa
                  likestillinga, bl.a. fordi me ikkje får til ei jamnare fordeling mellom kjønn i
                  dei ulike næringane. Da er det veldig morosamt for meg å fortelja at
                  Arbeidarpartiets landsmøte nettopp vedtok klare formuleringar om kva me faktisk
                  ønskjer å gjera med den kjønnsdelte arbeidsmarknaden. Me bestemte at me skulle
                  setja i verk eit program i skulen for å oppnå mindre kjønnsdelte utdaningsval,
                  bl.a. gjennom betre yrkesrådgiving. Det er heilt klart at skal me få til nokon
                  endringar, må me starta på ungdomsskulen. Elevane våre har heilt klart krav på
                  ordentleg yrkesinformasjon, og at den yrkesinformasjonen som vert gitt, har eit
                  bevisst forhold til den kjønnsdelte arbeidsmarknaden. 

Me har sagt at me ønskjer å motverka den kjønnsdelte arbeidsmarknaden med
                  kvotering og andre tiltak til utdaning, tilsetjing og leiing. Det veit me er
                  viktig. Me veit at det fungerer. Me veit at ved å setja klare krav har me fått 40
                  pst. jenter inn i ASA-styra. Det er viktig. Det er òg bra at me skal stimulera til
                  å få fleire menn inn i omsorgsyrke. 

Så seier me noko om bevisst å byggja miljø rundt det underrepresenterte kjønn på
                  høgre utdaningsinstitusjonar og vidaregåande skular som er tradisjonelt
                  kjønnsdelte. For det er sånn at søkjer ein utradisjonelt, vert ein ofte svært
                  einsam. Da er ein på ein måte nøydd til å byggja miljø rundt dei som har valt
                  utradisjonelt. Eg hadde tenkt å koma med eit eksempel, men eg ser at tida er ute.
                  Eg ber om å få ordet igjen, då skal eg koma med eit veldig godt eksempel på kva
                  som kan gjerast for å betra situasjonen. 

 Jeg vil bare støtte dem som har vært oppe og snakket om at også menn er utsatt for
                  vold. Det er også veldig underrapportert at små gutter er utsatt for seksuelle
                  overgrep. Jeg tror det er veldig viktig, også med den utviklinga vi ser når det
                  gjelder jentevold, at vi forsker på vold og tar dette på alvor, så vi kan få gjort
                  noe med det og få snudd den negative utviklinga. 

Så kan jeg ikke la være å si at hvis vi skal få et mindre kjønnsdelt
                  arbeidsmarked, må kontantstøtten vekk. Kontantstøtten har ført til at menn med
                  barn jobber mer overtid enn menn uten barn, og at kvinner jobber mer deltid. Det
                  har stoppet hele likestillingsutviklinga at vi har innført kontantstøtte. Den må
                  bare vekk. 

Så vil jeg også si at jeg er kjempeglad for at vi nå så klart fra Regjeringas side
                  sier at vi skal utvide pappapermisjonen, og at man legger til rette for et
                  arbeidsliv og et familieliv som gjør at begge har like muligheter både til å ta
                  ansvar og omsorg for sine barn og være aktive på arbeidsmarkedet. 

 Det var noe i replikkordvekslingen min med statsråden som på grunn av de formelle
                  regler ble hengende litt i luften. Det jeg egentlig da ville spurt statsråden om,
                  var om hun er redd for å legge seg ut med partene i arbeidslivet og få klager fra
                  Sykepleierforbundet dersom hun f.eks. før sommerferien sier at nå skal vi øke
                  lønnen til sykepleierne i Norge med 50 000 kr, og samtidig kompensere kommuner og
                  statlige virksomheter på dette området. Jeg tror jeg kan garantere statsråden at
                  det ikke kommer til å være en eneste protest fra sykepleierne på et slikt utspill
                  fra statsråden. Det vet statsråden, og da må det handle om viljen og evnen til å
                  løse problemet, og ikke at man hele tiden skal skyve foran seg de formelle reglene
                  for hvordan man skal håndtere saker med partene i arbeidslivet. 

Så var det representanten Breen som fikk meg til å hoppe litt i stolen da han sa
                  at det at vi har en grov voldsutvikling i samfunnet, bl.a. skyldtes filmer som
                  «Braveheart» og «Max Manus», og Disney Channel – da var det rett før jeg svimte
                  av. Det finnes mye forskning på området påvirkning av vold fra film og spill, og
                  ikke noe av den internasjonale forskningen er entydig på dette. Da burde man
                  heller se på enkelte andre samfunnstrekk, som f.eks. at den rød-grønne regjering i
                  årevis nå har sultefôret politiet, at vi har ekstremt lave straffer i Norge, at vi
                  har en hovedstad som man på en lørdagskveld passer på med én, to eller tre
                  politipatruljer – altså altfor lite – og også at vi har fått betydelige innslag av
                  andre kulturer, som har et helt annet syn på vold enn det man har vært vant til i
                  det norske samfunnet, både når det gjelder blind vold på gata, når det gjelder
                  overfallsvoldtekter, og når det gjelder vold mot kvinner i nære relasjoner.
                  Generelt vet vi jo at det er et stort problem i mange innvandrermiljøer, noe som
                  også gir seg utslag i at så å si alle overfallsvoldtekter i Oslo, så vidt jeg har
                  fått opplyst, er det fremmedkulturelle som står bak. 

 Eg skal halda fram der eg slapp, med eksempel på kva som faktisk kan gjerast for
                  at ikkje dei som søkjer utradisjonelle fag, skal verta så einsame. Da har eg lyst
                  til å ta eit eksempel frå Oslo-skulen, der jenter i Oslo som søkjer på elektro,
                  bil eller mekaniske fag, får eit eige tilbod om å verta slusa inn til éin skule,
                  til Etterstad vidaregåande skule, slik at dei skal få eit miljø, og at det skal
                  verta fleire jenter i klassen. I tillegg får dei tilbod om «ta plassen»-kurs og
                  faktisk òg verktøykurs. No snakkar eg om jenter som vel utradisjonelt, men eit
                  slikt tiltak kunne ein jo fint ha hatt også for gutar som ønskjer å søkja på
                  utradisjonelle yrke, innanfor omsorg, pleie og helse osv. Men poenget er at kvar
                  gong er ein avhengig av ildsjelar, ein er avhengig av nokre som ønskjer å
                  engasjera seg for det. Eg synest at ein må jobba meir systematisk med det slik at
                  ein får det inn, slik at jenter og gutar, også om ein søkjer utradisjonelt i Sogn
                  og Fjordane f.eks., får moglegheit til eit liknande val som dei som søkjer i Oslo. 

Så har eg òg lyst til å fortelja litt om eit anna prosjekt som LO og NHO har sett
                  i gang. Dette går på jenter, men den typen prosjekt kan godt verta overført på
                  gutar i typiske jentefag. Det er eit prosjekt som heiter «Jenter i bil og
                  elektro». Der har ein god del store bedrifter vorte med, bl.a. Siemens, Toyota
                  osv., og dei har eit mål om å få 20 pst. jenter inn i firma sine, fordi dei
                  ønskjer å rekruttera frå eit mykje breiare grunnlag framover. Dei ønskjer å ta
                  vare på jentene, dei ønskjer å kartleggja kva som skal til for at jentene skal
                  trivast betre og koma til arbeidsplassane deira. 

Under kartlegginga såg dei veldig klare teikn: Alle jentene var veldig fornøgde
                  med yrket, det var veldig bra, men elles var utfordringane omtrent som for 20 år
                  sidan. Det var kjeledressar som ikkje passa, ufine plakatar på veggane og dårlege
                  toalettforhold. Men dei bedriftene som er med i prosjektet, tek no tak og vert med
                  for å gjera noko med det. 

Eg har berre lyst til å seia: Det er faktisk 9 pst. gutar i helse- og omsorgsyrka,
                  og det er veldig bra, men det er ikkje meir enn 3–4 pst. jenter på bil og elektro.
                  Av og til kan ein få inntrykk av at dersom me får to gutar meir i barnehagen og 40
                  pst. kvinner i ASA-styra, har me oppnådd likestilling. Faktisk handlar det om
                  mykje meir, faktisk må me jobba mykje, mykje breiare på alle yrke og på alle nivå. 

At Framstegspartiet er ueinige, er ikkje så veldig overraskande. Sjølv om dei har
                  ein partileiar som er kvinne, vert ho framleis kalla formann, og i programmet
                  deira er det einaste målet dei har, å oppheva likestillingslova. 

 Det var jo flott at jeg klarte å få fart i representanten Knudsen. Det gjør ikke
                  noe om Fremskrittspartiet blir litt mer engasjert i denne debatten, problemet er
                  jo bare at de engasjerer seg mot de tiltakene som lanseres, og ikke for noe. 

Jeg har lyst til å gå litt tilbake til det som var hovedbudskapet mitt i
                  innlegget, og det var for så vidt ikke at jeg tror at «Braveheart» og Disney
                  Channel er hovedårsaken til at menn utøver vold. Jeg sa bare at det kan være en av
                  mange årsaker som fører til en maskulin identitetskrise for unge menn. Men la nå
                  det ligge. Poenget er at hvis vi skal få redusert omfanget av den volden vi ser,
                  må vi bruke en rekke virkemidler. I dag har jo justiskomiteen avgitt innstilling
                  til den siste delen av den nye straffeloven, hvor vi skjerper straffene for vold
                  og voldtekt betydelig, skjerper dem med over 30 pst., så der har vi det ene svaret
                  som representanten fra Fremskrittspartiet etterlyste. I tillegg har vi bevilget
                  penger slik at vi nå i løpet av året får elleve kontorer som kan gi hjelp til menn
                  som ønsker å bryte voldsspiralen. Så selv om det ikke er 100 pst. landsdekkende,
                  er vi på god vei. Vi har også satt politiet i mye bedre stand til å håndtere vold
                  i nære relasjoner, med en voldskoordinator i alle politidistrikter og egne
                  voldsteam. Vi har satt ned to forskningsprosjekter som skal se på drap begått i
                  nære relasjoner. Men det viktigste er uansett å få fart i holdningsendringene. Det
                  betyr mye at vi får vite mer om årsaker, derfor må vi forske mer. Det betyr mye at
                  skolen begynner å snakke om seksualitet på bredere front, ikke bare som
                  forplantning og beskyttelse mot kjønnssykdommer, men snakker om absolutte grenser,
                  snakker om det som skjer i hodet på unge mennesker, snakker om press osv. Vi må
                  synliggjøre omfanget og skadevirkningene på en annen måte. Vi må få mer kunnskap
                  om menn som er utsatt for overgrep. 

Så vil jeg skyte inn at vi må passe oss for å gjøre ofrene for overgrep til ofre
                  for evig og alltid. Det å være offer fritar for skyld, men det gir ingen plikt til
                  å være stakkarslig eller et passivt objekt. Ofre for vold og overgrep har også
                  rett til å være lykkelige individer. 

Jeg kunne pekt på en rekke andre tiltak når man begynte å snakke om politiet, men
                  jeg tror vi har hatt den debatten mange nok ganger i denne sal, så jeg lar det bli
                  med det. 

 Representanten Ulf Erik Knudsen mener å vite at ingen vil protestere hvis
                  Regjeringen i morgen setter av 15 milliarder kr til en spesiell form for
                  likelønnsopplegg. Da kan jeg love representanten at hadde vi gjort det utenfor
                  mellomoppgjør, utenfor hovedoppgjør, hadde det blitt protester fra Unio, YS,
                  Akademikerne, LO, NHO og HSH, simpelthen fordi den modellen man skal velge for et
                  likelønnsopplegg, bør framforhandles med partene. 

I forslaget som Likelønnskommisjonen legger til grunn, er det kun de yrker hvor
                  det er to tredjedeler kvinner, som skal regnes med, men man skal altså bare
                  sammenlikne innenfor den enkelte sektor. Det betyr at i Likelønnskommisjonens
                  forslag til opplegg er det ikke et rødt øre til stuepiker, til hjelpepleiere, til
                  barnehageansatte eller til dem som jobber på SFO. 

For det første tror jeg vi må ha et mer omfattende likelønnsopplegg. For det andre
                  er jeg helt overbevist om at hvis vi legger fram et opplegg som kun gir penger til
                  deler av Unios medlemsmasse, og holder resten tilbake, så vil det bli ganske store
                  protester fra Unio som gruppe. Det er f.eks. uklart i Likelønnskommisjonens
                  opplegg, hvor man legger til grunn at det skal være to tredjedeler kvinner for at
                  man skal få penger fra potten. Hvis man ser på lærere som sådan, er det da to
                  tredjedeler kvinner i grunnskolen. Det er ikke tilsvarende tall på videregående.
                  Hvis vi legger fram et opplegg som kun gir lønnshopp til grunnskolelærere, men som
                  ikke gir noe til lærere på videregående skole fordi det der ikke er to tredjedeler
                  kvinner, uten at lærerorganisasjonene har vært med på å forhandle dette fram, tror
                  jeg det kan bli ganske store protester. Det ville være helt unikt i norsk
                  sammenheng og bryte med alle prinsipper om lønnsdannelse hvis Regjeringen skal
                  diktere dette utenfor noe som helst oppgjør. 

Hvis representanten husker den gangen lærerne fikk et lønnsløft, så skjedde det
                  under vår regjering. Det gjorde vi gjennom at lærerne fikk hevet sin lønn, mens
                  andre grupper lovet at de ikke skulle øke sin tilsvarende. Det var et
                  framforhandlet, omforent opplegg. Skal vi få til et omfattende likelønns- og
                  lavtlønnsløft i de kommende årene, må altså opplegget, innretningen, detaljene,
                  profilen framforhandles i samarbeid med partene. Det mener vi ikke gjøres best
                  gjennom individuell lønnsdannelse, at hver enkelt kvinne skal forhandle fram
                  lønnen sin, slik Fremskrittspartiet mener. Vi tror på en kollektiv lønnsdannelse
                  hvor vi forhandler mellom partene, men det er et opplegg som Fremskrittspartiet
                  tradisjonelt sett har vært imot. 

 Flere har ikke bedt om ordet til sak nr. 7. 

(Votering, se side 2957) 





                    

 Under debatten er det satt frem tre forslag. Det er 

forslag nr. 1, fra Olemic Thommessen på vegne av Høyre, Kristelig Folkeparti
                        og Venstre 

forslag nr. 2, fra Ulf Erik Knudsen på vegne av Fremskrittspartiet 

forslag nr. 3, fra Trine Skei Grande på vegne av Venstre 

Det voteres over forslag nr. 3, fra Venstre. Forslaget lyder: 

«Stortinget ber Regjeringen komme tilbake til Stortinget med et forslag om å
                     innføre en fleksibel foreldrepermisjon på 15 måneder som gjelder fram til
                     barnet fyller 12 år, der permisjonsandelen forbeholdt henholdsvis mor og far
                     skal være 5 måneder hver.» 

Votering:

Forslaget fra Venstre ble med 93 mot 10 stemmer ikke bifalt.

(Voteringsutskrift kl. 19.02.51)

 Det voteres over forslag nr. 2, fra Fremskrittspartiet. Forslaget lyder: 

«Stortinget ber Regjeringen snarest legge frem sak om lovrevisjon av de
                        aktuelle lover slik at delt omsorg og bosted for barn blir hovedregel ved
                        samlivsbrudd.» 

Votering:

Forslaget fra Fremskrittspartiet ble med 79 mot 24 stemmer ikke
                  bifalt.

(Voteringsutskrift kl. 19.03.09)

 Det voteres så over forslag nr. 1, fra Høyre, Kristelig Folkeparti og Venstre.
                     Forslaget lyder: 

«Stortinget ber Regjeringen sørge for at et behandlingstilbud for menn som
                        utøver vold overfor kvinner og barn, gjøres tilgjengelig i alle fylker.»
                     

Votering:

Forslaget fra Høyre, Kristelig Folkeparti og Venstre ble med 74 mot 27
                  stemmer ikke bifalt.

(Voteringsutskrift kl. 19.03.25)

Komiteen hadde innstilt: 

St.meld. nr. 8 (2008–2009) – Om menn, mannsroller og likestilling – vert å leggje
                  ved protokollen. 

Votering:

Komiteens innstilling ble enstemmig bifalt.

 I sak nr. 8 foreligger det ikke noe voteringstema. 


                    
                    

 Ingen har bedt om ordet. 

(Votering, sjå side 2958) 





                    

 Det voteres over forslag fra stortingsrepresentant Hans Frode Kielland Asmyhr
                     på vegne av Fremskrittspartiet, Høyre og Venstre oversendt fra Odelstingets
                     møte 27. april 2009: 

«Stortinget ber Regjeringen utrede mulighetene for å innføre en
                        kompensasjonsordning til personer eller organisasjoner som frivillig tar
                        hånd om forvillede og hjelpeløse dyr.» 

Kristelig Folkeparti har varslet at de ønsker å støtte forslaget. 

Votering:

Forslaget fra Fremskrittspartiet, Høyre og Venstre ble med 55 mot 48
                     stemmer ikke bifalt.

(Voteringsutskrift kl. 19.04.30)


                    
                    

 Ingen har bedt om ordet. 

(Votering, sjå side 2958) 





                    

 Det voteres over forslag fra stortingsrepresentant Hans Frode Kielland Asmyhr
                     på vegne av Fremskrittspartiet, Høyre og Venstre oversendt fra Odelstingets
                     møte 27. april 2009: 

«Stortinget ber Regjeringen sørge for en helhetlig og enhetlig praksis hos
                        Mattilsynet.» 

 Kristelig Folkeparti har også her varslet at de ønsker å støtte forslaget. 

Votering:

Forslaget fra Fremskrittspartiet, Høyre og Venstre ble med 55 mot 48
                     stemmer ikke bifalt.

(Voteringsutskrift kl. 19.05.04)


                    
                    

 Ingen har bedt om ordet. 

(Votering, sjå side 2958) 





                    

 Det voteres over forslag fra stortingsrepresentant Hans Frode Kielland Asmyhr
                     på vegne av Fremskrittspartiet og Høyre oversendt fra Odelstingets møte 27.
                     april 2009: 

«Stortinget ber Regjeringen sørge for at det opprettes et sentralt register
                        over saker om beitenekt på grunn av rovdyr.» 

Votering:

Forslaget fra Fremskrittspartiet og Høyre ble med 66 mot 37 stemmer ikke
                     bifalt.

(Voteringsutskrift kl. 19.05.31)

 I sakene nr. 12 og 13 foreligger det ikke noe voteringstema. 


                    
                    

 Stortinget går til votering. 

I sak nr. 1 er det allerede votert. 





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet. 

Forlanger noen ordet i henhold til forretningsordenens § 37 a før møtet heves? –
                  Møtet er hevet. 





                    
                    
                    

