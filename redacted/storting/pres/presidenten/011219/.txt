 Representanten Ågot Valle vil fremsette et
privat forslag.

 På vegne av May Elisabeth Hansen, Øystein
Djupedal, Eli Sollied Øveraas og meg selv fremmer jeg forslag om å gi
NRK fritak for merverdiavgift, nullsats.

 Representanten Odd Roger Enoksen
vil fremsette et privat forslag.

 Jeg vil få fremme forslag om tiltak
for like drivstoffpriser i hele landet. Det
er et forslag som er tilsvarende det som ble fremmet av sentrumsregjeringen
i sin tid.

 Forslagene vil bli behandlet på reglementsmessig
måte.

Før sakene på dagens kart
tas opp til behandling, vil presidenten foreslå at formiddagsmøtet – om
nødvendig – fortsetter utover
den reglementsmessige tid kl. 15.00 til dagens kart er ferdigbehandlet. – Ingen
innvendinger er kommet mot det, og det anses vedtatt.

Så vil presidenten foreslå en
endring på dagens kart av hensyn til behandlingen
i salen. Presidenten foreslår at sakene nr. 5, 6 og 7 går
ut, og at de settes opp for behandling i et senere møte,
sannsynligvis den 10. januar. – Ingen innvendinger er kommet,
og det anses vedtatt.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

statsminister Kjell Magne
Bondevik

statsråd Victor D. Norman

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi begynner med første hovedspørsmål,
fra representanten Jens Stoltenberg.

 Siden dette er det siste møte før
jul, vil jeg gjerne ønske statsminister Kjell
Magne Bondevik og statsråd Victor D. Norman en god jul
og en fredelig jul.

Så har jeg et spørsmål
til statsministeren, og det er knyttet til barnehager. Både
Regjeringen og Arbeiderpartiet er
opptatt av å senke prisene drastisk, om lag en halvering
av foreldrebetalingen i barnehager, og sørge for at alle
som ønsker det, får plass i barnehage.
Arbeiderpartiregjeringen anslo at vi trengte over 40 000
nye barnehageplasser, og at vi måtte bruke godt
over 5 milliarder kr de nærmeste fire årene
for å nå det målet. Bondevik-regjeringen
er uklar i dette spørsmålet. Man lover ikke
at det skal bli 40 000 nye plasser, og man lover ikke å bruke over
5 milliarder kr. Det er prisen det koster, uansett
modell for finansiering.

Mitt spørsmål til statsminister Kjell
Magne Bondevik er: Står man fast ved løftet om å sikre alle
barn som ønsker det, barnehageplass, og om lag
en halvering av foreldrebetalingen?

 Først får jeg vel kvittere
til Arbeiderpartiets parlamentariske leder med et ønske
om en god og ikke minst fredelig jul.

Når det gjelder spørsmålet
om barnehagesatsingen, er mitt svar ja. Regjeringen står
fast på målsettingen om full behovsdekning og
en reduksjon av prisene ned til om lag det nivået
som representanten Stoltenberg nå nevnte.

Hvor mange plasser dette vil kreve, er foreløpig
usikkert. Det som er avgjørende, er ikke den
prosenten en anslår når det gjelder dekning av årskull
osv. Det avgjørende er det reelle behovet. Og vi ønsker å stimulere
til en barnehageutbygging som gjør at alle som ønsker
en barnehageplass, skal få det, uansett hvilket
antall nye plasser det måtte kreve.

Det er også Samarbeidsregjeringen
som har tatt et grep, noe Arbeiderpartiet
aldri gjorde, for å sikre at prisene skal gå skikkelig
ned, ikke bare i de offentlige barnehagene,
men også i de private barnehagene, som utgjør en
veldig stor del av barnehagetilbudet, ved at vi har gått inn
for og nå skal legge til rette for at det offentlige tilskuddet
skal samles i én pott og gå direkte til barnehagene, også til
de private som er godkjent. I dag er det som kjent slik at mange
private barnehager ikke får kommunal støtte, bare
statstilskudd. Det betyr at prisene i mange av disse private barnehagene
er høye. Skal vi sikre at prisene går ned også der,
må vi ha et finansieringssystem som gjør at de
får både statstilskudd og kommunaltilskudd.
Det kan vi bare sikre gjennom én offentlig støtteordning.
Det har Samarbeidsregjeringen tatt et grep for å få til.
Det gjorde ikke Arbeiderpartiet
så lenge de satt i regjering.

 For det første er det slik
at det Arbeiderpartiet har gått
inn for, er å øke statstilskuddet, som går
uavkortet både til private og kommunale barnehager.
Uavhengig av finansieringsmodell anslår man at vi trenger
noe slikt som 40 000 nye plasser og godt over 5 milliarder kr
ekstra for å sørge for full barnehagedekning
og en halvering av foreldrebetalingen.

Tidligere, da man ikke gikk inn for
så drastiske reduksjoner i prisene, anslo man at det ville
holde med 10 000–12 000 plasser. Nå er
det en drastisk økning i behovet, fordi vi går
inn for reduserte priser, både Regjeringen og Arbeiderpartiet.

Problemet er at Regjeringen ikke
forplikter seg til å sikte mot å jobbe for å få det
nødvendige antall nye barnehageplasser, og da
blir dette på nytt et tomt barnehageløfte. Nå var
vi i gang, med godt over 1 milliard kr i budsjettet for 2002. Men
for å sikre full barnehagedekning må det følges
opp med omtrent like mye hvert eneste år framover.
Og jeg hører at Bondevik i svaret sitt i dag er uklar på dette
punktet.

 Det er det ingen grunn til. Statsministeren
er helt klinkende klar: Vi har det samme mål som det jeg
tror Arbeiderpartiet har, full behovsdekning.
Da er det ikke et tall som er interessant, men at det
blir en reell behovsdekning. Det behovet kan også variere
noe fra kommune til kommune. Så vi akter å fortsette
barnehageutbyggingen i høyt tempo inntil alle
som ønsker barnehageplass, får det.

Før Samarbeidsregjeringen tiltrådte
var det mange skremselsutspill, bl.a. fra Arbeiderpartiet, om at
denne regjeringen sikkert ikke kom til å opprettholde
arbeiderpartiregjeringens store satsing på barnehager.
Da vi tiltrådte og la fram vårt reviderte budsjett,
opprettholdt vi den store satsingen, og vi er
innstilt på også å fortsette
i et høyt tempo, for å sikre full behovsdekning.
Og målet er som kjent at det skal det være
innen 2003.

 Det blir oppfølgingsspørsmål – Trond Giske.

 Jeg er litt usikker på om de som har
oppfølgingsspørsmål, også skal
slutte seg til julehilsenene, eller om det er nok at parlamentarisk
leder har kommet med dem. Vi får tro at det er
tilstrekkelig.

Det er helt riktig, som statsministeren sier,
at det vesentlige er at det er nok barnehageplasser, prosenten er lite
vesentlig. Men når man lager et statsbudsjett, lager planer
og legger opp til en utbygging, må man jo ha et måltall å gå etter.
Arbeiderpartiregjeringen hadde lagt opp til at vi skulle bygge 10 000
plasser hvert år framover – 5 milliarder
kr. Det barne- og familieministeren sa under budsjettdebatten i
Stortinget om en reduksjon av målet
fra 80 pst. til 70 pst. dekning, betyr i realiteten at Regjeringens
ambisjon etter 2002 er 2 000–3 000
plasser hvert år. Og statsministeren må være
nøyaktig: Hvor mange plasser har man som mål å bygge
ut i årene etter 2002?

I tillegg hadde Arbeiderpartiet
som mål at fra 2006 skulle alle barn få en
lovfestet individuell rett til barnehageplass. På dette
punkt var også barne- og familieministeren uklar,
og det skal bli interessant å høre
om statsministeren står fast på målet
om en rett for alle til barnehageplass fra 2006.

 Jeg synes oppriktig talt at debatten om 80 eller
70 pst. er mindre interessant. Det avgjørende
og det interessante er at alle som etterspør
en barnehageplass, får det. Om prosenten til slutt viser
seg å være 80, 75 eller 70 – eller
kanskje 85 for den saks skyld – er mindre interessant.
Hvis det er noen som står i kø og ikke
får plass, hjelper det ikke om det er bygd ut
80 pst. heller. Poenget for denne regjering er at vi vil fortsette
utbyggingen i et høyt tempo for å sikre
at alle barn som ønsker barnehageplass,
skal få det, slik at det blir en reell valgfrihet mellom
barnehageplass og kontantstøtte. Den reelle valgfriheten
er jo Arbeiderpartiet imot, fordi
de har vært imot å gi et tilbud om kontantstøtte.

Lovfesting kan absolutt være
aktuelt, men det avgjørende nå er at alle
får barnehageplass. Det hjelper ikke med en lovparagraf
hvis en ikke har et tilbud å gi. Og det er denne
regjeringen fast bestemt på å gi.

 Øystein Djupedal – til oppfølgingsspørsmål.

 Jeg skulle gjerne si at jeg var beroliget av
statsministerens forsikring om at ambisjonen
står fast, men det er litt påfallende å legge
merke til at denne regjeringen, som den første
regjering, nå ned- justerer det anslaget man antar at full
barnehagedekning er. Dette er det vanskelig å tolke
annerledes enn at man har lavere ambisjoner på dette området
enn det man tidligere har hatt. Hvis man også ser
i Sem-erklæringen, skriver man der at man ønsker
full barnehagedekning, i tråd med det stortingsflertallet
for lenge siden har vedtatt. Men det man ikke skriver,
er at man har en forpliktelse når det gjelder hvor mye
en barnehageplass skal koste. Der hadde ikke minst statsministerens
eget parti i valgkampen en meget høy profil, der man gikk
ut til landets barnehagebarnforeldre og sa at vi skal ned på et
gjennomsnitt på 1 500 kr pr. plass – som
jeg mener å huske var ambisjonen til Kjell
Magne Bondeviks parti.

Så legger jeg merke til at dette overhodet ikke
følges opp, og det virker nå som om den gjensidige
fokuseringen når det gjelder dette, er på kontantstøtten.
Kontantstøtten er det som er løsningen på dette, ikke
det at man skal få en reduksjon i barnehagesatsen.

Min veldig klare utfordring
til statsministeren er da: Er det virkelig slik at man ikke
har den ambisjonen? For dette står ikke i Sem-erklæringen
(presidenten klubber). I Sem-erklæringen står
det kun at man ønsker rimeligere barnehageplasser.

 Nei, den ambisjonen står fast, og
det er galt når Djupedal sier at det ikke
gjøres noe for å redusere prisene. Det er en betydelig økning
av statstilskuddet i budsjettet for neste år, nettopp
for å få ned prisene.

Det måtte en samarbeidsregjering til
for å få tatt et grep for at også prisene
i private barnehager skal sikres å gå ned. Det
var det ikke med det gamle systemet, der en var avhengig
av kommunenes velvilje når det gjelder kommunetilskudd.
Her tror jeg kanskje at SV og Samarbeidsregjeringen er mer på linje
enn det Arbeiderpartiet og Samarbeidsregjeringen
har vært.

Når det gjelder utbyggingstakten,
har vi ikke lavere ambisjoner enn det vi har sagt i Sem-erklæringen,
og det som jeg nå har gjentatt: full behovsdekning. Om
da prosenten blir 85, 80 eller 75, er for meg mindre
interessant. Det avgjørende er at de foreldre
som ønsker en barnehageplass for sine
barn, skal få det. Og det er litt underlig nå å se
hvordan kritikken fra opposisjonen kom. I forbindelse med at vi
tiltrådte var det en forhåndskritikk av at en ikke
kom til å opprettholde satsingen
(presidenten klubber). Men så gjorde vi det. Nå prøver
en å flytte kritikken over på et mer teoretisk nivå (presidenten
klubber igjen).

 Presidenten har tre til til oppfølgingsspørsmål.
Det er Siv Jensen, det er Eli Sollied Øveraas, og det er Karita
Bekkemellem Orheim. Da kan ikke presidenten slippe til
flere til oppfølgingsspørsmål. Og så må presidenten
be alle deltakerne om å respektere taletiden.

Siv Jensen – til oppfølgingsspørsmål.

 Som vi vet er det de private barnehagene som
har stått for den største tilførselen
av nye barnehageplasser de siste årene. For en tid tilbake
stod de tre regjeringspartiene sammen med Fremskrittspartiet
i Stortinget om å foreslå skatteincentiver for
arbeidsgivere som betalte operasjoner for sine ansatte.
Kunne det tenkes at Regjeringen ville vurdere å tenke litt
nytt også når det gjaldt barnehagetilbudet,
slik at man kunne vurdere en skatteincentivordning for bedrifter
som bygde barnehageplasser for barna til sine ansatte?

 Det har vi ingen planer om, men det er klart
at kommer det et velbegrunnet forslag eller en velbegrunnet
idé, skal vi ta dette til positiv vurdering. Men det denne
regjeringen vil foreslå, og som jeg har varslet, er at
vi skal lette situasjonen for mange private barnehager som ikke
får kommunalt tilskudd, ved at de skal få hele
det offentlige tilskuddet samlet i én pott. Det tror jeg
vil bedre situasjonen for veldig mange private barnehager,
men det vil først og fremst bedre situasjonen
for foreldre som har barn i private barnehager.
Det var det altså denne regjering som tok initiativet til.
Det er et virkemiddel for å få ned prisene, ikke bare
i de offentlige barnehager, men i alle barnehager.

 Eli Sollied Øveraas – til
oppfølgingsspørsmål.

 Statsministeren sa at Regjeringa vil innføre
ei ny tilskotsordning for dei private og
dei kommunale barnehagane. Det betyr at kommunane i vesentleg grad
mistar overføringar frå det offentlege, overføringar
som skal gå til barnehagesektoren.

Eg veit at det er barnehagebarn med store behov
som ikkje kjem inn under omgrepet «funksjonshemming»,
og som dermed ikkje er prioriterte ved inntak. Desse barna, med
psykosomatiske sjukdomar, talefeil, problem som kan kome
av mishandling, har i all hovudsak barnehageplass i dei offentlege
barnehagane. Desse barna krev ekstra ressursar, og det
er kommunane som har ansvaret for det totale barnehagetilbodet.

Kva vil Regjeringa gjere ved innføringa
av det som eg vil karakterisere som stykkprisfinansiering? Skal
ein instruere dei private barnehagane om å ta inn desse
barna? Og kven er det som skal dekkje dei kostnadene som går utover
stykkprisfinansieringa?

 For det første gjelder dette
private barnehager som er godkjente. De skal jo godkjennes på visse
kriterier. For det annet betyr ikke dette at kommunene
får mindre penger til disposisjon for de offentlige
barnehagene. Det tilskuddet som går til kommunene når
det gjelder barnehagesektoren, skal gå til barnehagene
og bare til barnehagene. Kommunene vil jo få like
mye som før til alle de kommunale barnehagene.
Poenget med denne tilskuddsordningen er at også private
barnehager som er godkjente, skal få det samme offentlige
tilskuddet som de kommunale for å få ned prisene.

Jeg har vanskelig for å skjønne
at Senterpartiet skulle være
imot at de som sender barn til private barnehager, som utgjør
en så stor del av barnehagetilbudet i dag, ikke skal
være sikret tilsvarende prisreduksjoner som i de offentlige.
Det ville overraske meg storlig. Det er bare gjennom å ta
et slikt grep at en har muligheten for å få det
til.

 Karita Bekkemellem Orheim – siste oppfølgingsspørsmål.

 Jeg vil også ønske
statsminister og mørebenkkollega Bondevik en riktig god
jul.

Jeg må nok si at jeg synes Bondevik
i dag går rimelig langt når det gjelder å gi
karakteristikker av den tidligere Stoltenberg-regjeringen og det
som skjedde på dette feltet, i hvert fall når
vi kjenner forhistorien, for forhistorien er jo at da Bondevik sist
gang hadde ansvaret, falt barnehageutbyggingen i dette landet som
en stein. Det har aldri skjedd mer på dette feltet
enn etter at Stoltenberg tok over makta. Det ble lagt
inn mer penger. Vi kan godt snakke om 70 eller 80 pst.
behovsdekning, men det som er det avgjørende, er jo hvor
mye penger vi legger inn i denne sektoren.

Vi vet at det er mange i dag som ikke
har mulighet til å søke om en barnehageplass
fordi prisen er for høy. Derfor er det viktige politiske
spørsmålet her, som Stoltenberg også stilte,
om Bondevik er villig til å legge inn 5 milliarder kr,
slik at vi får til en halvering av pris.

Så har jeg også lyst
til å utfordre Bondevik med et konkret
spørsmål: Betyr dette at han vil ta ut 3 milliarder kr
i kommuneproposisjonen som han kommer til å legge fram
til våren?

 Jeg returnerer gjerne julehilsenen til min gode
Møre- og Molde-kollega, Karita Bekkemellem Orheim.

Det er nok dessverre ikke
fullt så enkelt som hun sa, at det avgjørende
for barnehageutbyggingen er hvor mye penger en legger inn i budsjettet.
Vi har jo sett under skiftende regjeringer at det har vært
bevilget et visst antall milliarder til barnehageutbygging, og så har ikke barnehageutbyggingen
i kommunene eller i privat sektor vært stor nok
i vedkommende budsjettår til at de pengene har blitt brukt
opp. Det er ikke slik at bare budsjettallet betyr
noe. Det er utbyggingsviljen i kommunene og i privat sektor som
avgjør hvor mange fysiske barnehageplasser som rett og
slett blir bygd. Det tror jeg ikke minst Bekkemellem Orheim
har erfaring med som statsråd i angjeldende departement.

Men vi står fast ved det jeg har sagt.
Vi ønsker en reell, full behovsdekning, uansett
hvilken prosent det skal innebære, og vi har en ambisjon
om en halvering av barnehageprisene etter hvert. Der tror
jeg Arbeiderpartiet og samarbeidspartiene
står sammen, og vi har tatt et grep for å få det
til i alle barnehager, ikke bare i
de offentlige.

 Vi går videre til neste
hovedspørsmål.

 Jeg vil gjerne stille spørsmål
til statsministeren.

I dag kom det en melding i nyhetene på radio
om at bensinstasjoner vil komme til å bli nedlagt på grunn
av at fraktutjevningsordningen på bensin og autodiesel
er fjernet. Fra før vet vi at vi kan få en kostnadsøkning
på opptil 50 øre literen i enkelte områder.

Statsråd Victor D. Norman uttalte
i den forbindelse at noen må betale kostnadene,
at det får være grenser for hva man
skal subsidiere. For meg er ikke dette å betrakte som
subsidiering, men som utjevning av avstandskostnader. Jeg vil spørre
statsministeren på et generelt grunnlag: Holder denne regjeringen
fast ved prinsippet om at det er en målsetting å utjevne
avstandskostnader? Eller er statsministeren enig med sin
statsråd i at det får være grenser?

  Forskjellen når det gjelder avstandskostnader,
bør generelt utjevnes. Men når det gjelder meldingen
i dag om at bensinstasjoner er truet av nedleggelse på grunn
av dette, stiller jeg meg mildt sagt ganske undrende til
det. Sannheten er at bensin også i distriktene
er billigere i dag, og den blir billigere neste år enn
den var for et år tilbake. Det er sannheten, fordi bensinavgiftene
er redusert. Prisen blir altså lavere, selv med bortfallet
av en fraktutjevningsordning som var veldig lite treffsikker.
Folk i distriktene vil derfor kjøre billigere til neste år
enn det de gjorde for ett år tilbake. Det er sannheten.

Jeg hørte på radio i dag
en representant fra SV som uttalte seg veldig sterkt mot dette.
Men så vidt jeg vet, var vel SV imot å sette ned
bensinavgiften og ville dermed i realiteten gått inn for
en høyere pris også i distriktene enn
det som nå blir tilfellet.

 Det er riktig som statsministeren hevder, at
bensinprisene går ned, men at forskjellene øker.

Jeg vil gjerne stille et oppfølgingsspørsmål
til statsråd Norman. Vi har helt siden den nye energiloven
kom i 1990, hatt et system med utjevning av energiprisene, hvor
man betaler den samme strømpris uavhengig av om man bor
i den kommunen kraften blir produsert, eller om man bor
i hovedstaden – en selvfinansierende fraktutjevningsordning
hvor samtlige forbrukere er med på å betale fraktkostnadene.

Mener statsråden at også denne
ordningen kommer inn under begrepet «det får være
grenser for hva man skal subsidiere»? Eller ønsker
statsråden å opprettholde denne
ordningen?

 Jeg vil først gjøre oppmerksom
på at representanten Enoksen siterte meg feil. Det jeg
sa, var at alle reelle kostnader på en eller
annen måte må dekkes – jeg
refererte ikke spesielt til akkurat fraktkostnader.
Vi kan ikke innføre et system hvor alle kostnadsforskjeller
i samfunnet dekkes gjennom offentlige subsidier.

Når det gjelder det generelle spørsmålet
om avstandskostnader, er jeg helt enig med statsministeren i at
det er et mål at vi skal få ned avstandskostnadene
i Norge så langt som mulig. Fraktutjevningordninger
kan være et hensiktsmessig virkemiddel i den forbindelse,
men vi må samtidig være sikre på at
de virker etter hensikten, og at kostnadene står
i forhold til de resultatene vi oppnår. Tilfellet med frakttilskuddet
på bensin er at det ikke oppfyller de kravene.

 Tre representanter har tegnet seg
til oppfølgingsspørsmål – Øystein
Djupedal, Karl Eirik Schjøtt-Pedersen og Magnhild Meltveit
Kleppa – og presidenten lar det bli med det.

 Jeg vil gjerne stille et spørsmål
til statsminister Bondevik – som oppfølging.

Det er selvfølgelig riktig at SV ikke
har gått inn for en generell reduksjon
i bensinprisene, men vi har vært veldig klare på at
vi ønsker en relativt lik pris over hele
landet. Fraktutjevningen har altså fungert etter
hensikten. De millioner kroner staten har bidratt med, gjør
at bensinprisen relativt sett er mer lik enn den ellers ville ha vært
i Distrikts-Norge.

Da denne saken sist var oppe i Stortinget – altså som egen
sak, for den kom tre ganger under sentrumsregjeringen til Stortinget – foreslo
sentrumsregjeringen med Bondevik i spissen, og med støtte
av SV, en selvfinansierende fraktutjevningsordning, altså ikke
en bevilgning over statsbudsjettet som den ordningen vi i dag har. Grunnen
til at sentrumsregjeringen og SV gikk inn for dette den gangen,
var at vi så at det kunne være fare
for at ordningen kunne forsvinne dersom vi fikk et borgerlig flertall.
Så ble det et borgerlig flertall med Kjell Magne Bondevik
som statsminister, og så plutselig fjernes hele ordningen.

Mitt spørsmål til statsministeren
er følgende: Står han fast ved det han tidligere
mente om at man bør ha en selvfinansierende fraktutjevningsordning
for å kompensere ulempene ved å frakte drivstoff
til distriktsbensinstasjonene?

 Først til innledningen av Djupedals
spørsmål. Det interessante for folk i distriktene
må jo være den reelle bensinprisen.
SV har, så vidt jeg vet, gått imot reduksjonen
i bensinavgiften. Om de kompenserer noe av det igjen gjennom en fraktutjevningsordning,
så er sannheten den at etter kuttet i bensinavgiften
blir bensinen billigere i distriktene enn den var for ett år
siden. Det er det nakne faktum, og det kan ikke Djupedal
verken smile seg fra eller tale seg bort fra.

Når det gjelder spørsmålet
om en selvfinansierende fraktutjevningsordning, ser vi gjerne på det.
Da vi i den forrige regjering foreslo det, var det fordi
vi heller ikke fant at gjeldende ordning var spesielt
god og treffsikker. Det var en av grunnene til at man foreslo en
annen modell, som stortingsflertallet dessverre
avviste. Hvorvidt dette ville være mulig med
et annet flertall nå, vet vi ikke!

 Statsministeren svarer jo helt på siden
av spørsmålet. Kjernespørsmålet
her er at bensinprisen i distriktene kommer til å være
50 øre høyere enn den er i dag, og den kommer
til å være 50 øre høyere enn
den er i sentrale strøk, fordi den fraktutjevningen man
til nå har hatt, blir borte.

Bondevik I argumenterte sterkt for å utvikle
fraktutjevningsordningen, og Bondevik II foreslår å stryke
den helt. Dette er ikke bare et spørsmål
om bensin, det er også et spørsmål
om fyringsolje i de områdene som har dårligst
klima. Det er også snakk om at prisen på frukt
og grønnsaker øker med 1,25 kr pr. kilo
i enkelte distrikter, og at prisen på melk øker
med 20 øre pr. liter i enkelte distrikter som følge
av det standpunkt Kristelig Folkeparti nå har tatt, men
som de tidligere ikke hadde. Er dette en rimelig fordelingspolitikk?

 Denne regjeringen står for en aktiv
fordelingspolitikk. Det sentrumspartiene greide å presse
Arbeiderpartiet til i fjor, nemlig å halvere
matmomsen, gjør at matvareprisene i gjennomsnitt har blitt
nesten 10 pst. billigere, også i distriktene. Det
var Karl Eirik Schjøtt-Pedersen som finansminister i utgangspunktet
imot, men han måtte bøye seg for partier i
Stortinget. Det var god fordelingspolitikk at vi klarte å få Arbeiderpartiet
med på det.

Når det gjelder fraktutjevningen for
bensin, er effekten av dette fra 0 opp til 30–40 øre
de fleste steder; noen steder kan det dreie
seg om 50–70 øre. Men det er ikke vanlig
med en virkning på 50 øre, som Schjøtt-Pedersen nå gav
uttrykk for.

Det som nå er resultatet av den økonomiske
politikken (presidenten klubber), nemlig en rentereduksjon
på 0,5 pst., er også god fordelingspolitikk.

 Det å respektere taletiden
gjelder for alle.

 Det mest interessante spørsmålet
for folk som lever og bur i distrikta, er ikkje bensinprisane,
men om vi har ei regjering som framleis vil ha fraktutjamningsfond
og andre ordningar for å avgrensa avstandskostnadene.
Vi har ei regjering som så langt har profilert seg på skattelette, noko
vi veit slår veldig skeivt ut og ikkje er til
fordel for distrikta.

For få år tilbake hadde NRK
eit program som hadde tittelen: Sogn og Fjordane, Noregs amme, som
heilt tydeleg viste den verdistraumen som går frå distrikta
til storsamfunnet, og som viste vekselverknaden mellom
by og land – om vi skal ha likeverdige levekår.

Har vi ei regjering i dette landet som er oppteken
av å redusera avstandskostnadene, og som er oppteken av å halda
busetjingsmønsteret ved lag?

 Det har vi. Det som jeg tror folk ute i distriktene
er opptatt av, er sine reelle kostnader. Sannheten er
at ved inngangen til 2002 vil folk i distriktene få billigere
bensin enn for ett år tilbake, billigere mat enn for ett år
tilbake, billigere flyreiser enn det var for ett år tilbake,
vil komme i 2002, og de vil få billigere lån ved
en rentereduksjon. Bare den halve prosenten i rentenedsettelse
betyr 400 mill. kr i økt handlingsrom for norske
kommuner. Det er dette jeg tror folk i dagliglivet vil være
opptatt av.

Regjeringen vil føre en
aktiv distriktspolitikk. Det har vi også markert
i budsjettet ved å øke veibevilgningen og ved å bedre
de økonomiske rammebetingelsene, ikke minst for
små og mellomstore bedrifter som vi har så mange
av utover i distriktene.

 Vi går videre til neste
hovedspørsmål.

 Jeg har også et spørsmål
til statsministeren. Når flere av de ledende arbeiderpartipolitikerne
er så interessert i fred,
fordragelighet og forsoning
i dag, vil også jeg i likhet med dem få lov
til å ønske statsministeren en riktig god jul
og et fredfullt nytt år.

Så vil jeg gjerne spørre
om økonomien og bruk av oljepenger, som statsministeren
er sterkt opptatt av, særlig når det gjelder den
såkalte handlingsregelen. Han sier at man ikke
må bruke mer enn så og så mye
oljepenger. For inneværende år viser det seg at
man ikke har fulgt opp alt det som var meningen i løpet
av året, for man har faktisk krevd inn et betydelig høyere
beløp i skatter og avgifter enn det man la opp til, ca.
15 milliarder mer. Man har krevd inn mer reelt sett enn
det man planla i skatter og avgifter fra det norske folk.
Er det et prinsipielt syn hos Regjeringen at man på slutten
av året ikke kan gjøre endringer når
det gjelder disse pengene i form av å redusere noe på det
skattetrykket man har, altså å refundere noen av
de skattepengene som man har tatt inn, som man egentlig ikke
hadde planlagt å ta inn?

 Jeg må også takke
Carl I. Hagen for ønsket om en god jul og et
fredfullt nytt år. Det siste kan ikke minst Hagen
selv bidra til. Jeg ønsker også Fremskrittspartiets
parlamentariske leder både god jul og godt nytt år,
og mest mulig fredfullt både innenriks og utenriks.

Når det gjelder bruk av oljepenger,
er det to elementer som der er viktige. Det ene er at vi ikke
bruker mer enn realavkastningen, slik at vi ikke spiser
av det som skal være velferdsgrunnlaget for kommende generasjoner. Det
er en viktig argumentasjon bak handlingsregelen. Det andre
viktige elementet når det gjelder bruk av oljepenger, er
hva norsk økonomi har kapasitet til å tåle,
uten at en skal få en pris-, lønns- og deretter
renteøkning. Der er vår vurdering at budsjettet
for 2001 ble slik, også nå ved utgangen
av året etter nysalderingen, at det har vært tilpasset
den økonomiske utvikling. Det ser vi ved at vi nå har
fått den første av forhåpentligvis
flere rentereduksjoner. Vi har et rentenivå i Norge
som ligger betydelig over gjennomsnittet i Europa. Vi bør
lenger ned. Det har vi nå startet på, og det er
viktig at vi derfor ikke slipper mer penger ut i norsk økonomi
enn det kapasiteten tilsier.

Det betyr at jeg heller ikke er tilhenger
av at en på slutten av året skal begynne å redusere
skattesatsene. Grunnen til den økte skatteinngangen
er en økonomisk aktivitet som gjør at det har
kommet mer inn i statskassen i form av skatter og avgifter, uten
at en på slutten av året dermed har økt
skatte- og avgiftssatsene. Derfor synes jeg heller ikke
det er riktig å redusere satsene selv om inngangen blir
større. Men for neste år er det jo, som Carl I.
Hagen utmerket godt vet, en betydelig skatte- og avgiftslettelse
som folk flest vil nyte godt av.

 Når det gjelder statsministerens påpeking
av at jeg muligens kan bidra til om han får et fredfylt år,
vil jeg gjerne replisere at mitt eventuelle bidrag i så måte også vil
komme litt an på statsministerens oppførsel og
statsministerens politiske standpunkter. Det er nok en gjensidig
avhengighet som jeg håper statsministeren husker på.

Så sier statsministeren
at man ikke må bruke mer enn så og
så mye oljepenger på grunn av avkastningen. Sannheten
er vel at det omtrent ikke er brukt noen oljepenger
i det hele tatt i 2001. Man la opp til å bruke
12 milliarder kr i det opprinnelige budsjettet, og det er blitt
brukt 11,4 milliarder kr mindre enn planlagt. Da har det
vært rom i økonomien som man likevel
har trukket inn i statskassen. Det er altså ting man kan
gjøre når man får mer penger mellom
hendene. Vi har bl.a. påpekt at det også i Norge er
et fattigdomsproblem. Ville det ikke da være
naturlig at man brukte noen av disse midlene til å gjøre
livet noe bedre for dem som sliter aller mest nå før
jul?

 Vi er fullstendig klar over at hvor fredelig
det blir neste år, i hvert fall innenriks, avhenger av
Regjeringens og statsministerens oppførsel. Det tenker
vi på hver dag. Vi tenker på Stortinget hver dag,
det kan jeg forsikre representanten Hagen om. Og da tenker vi bl.a. også på Fremskrittspartiet,
som er et viktig parti i Stortinget.

Når det gjelder rom i økonomien,
tenker jeg ikke bare på at en holder
seg innenfor handlingsregelen og ikke bruker
mer enn realavkastningen av petroleumsfondet, men også på at
rom i økonomien ikke minst går på hva
vi har kapasitet til. Vi har fortsatt et ganske stramt
arbeidsmarked. Vi er opptatt av å skape større
rom i økonomien, også ved å ha
en kontrollert økt arbeidsinnvandring. Det vil gjøre
det lettere å bruke mer penger til å investere
i fornuftige formål, uten at lønninger, priser
og dermed renten skyter fart.

Det å begynne å forandre
på skatter og avgifter i desember måned, anser
jeg ikke som klokt. Fattigdomsproblemet er vi aktivt opptatt
av å bekjempe, og vi har lagt inn 250 millioner kr mer
i neste års budsjett, enn det Stoltenberg-regjeringen foreslo.

 Det blir oppfølgingsspørsmål – Siv
Jensen.

Før jeg slipper Siv Jensen til, vil
jeg si at jeg skjønner godt at representantene er opptatt
av tanker om hverandre. Presidenten for sin del er mest opptatt
av taletiden for øyeblikket.

 Jeg skal forsøke å holde
den.

Det er interessant å høre
statsministeren begrunne endringer i nysalderingen med realavkastningen
på petroleumsfondet, og hva norsk økonomi tåler.

Da Fremskrittspartiet
stilte Regjeringen spørsmål om å se endringsanslagene
i nysalderingen i relasjon til handlingsregelen, fikk vi som svar
at handlingsregelen var uvesentlig for denne nysalderingen, rett
og slett fordi den ikke var fullt ut operativ for inneværende år.
Det Regjeringen dermed har forholdt seg til, er ikke handlingsregelen,
men de tidligere strukturelle oljekorrigerte underskuddsbetraktningene
som vi brukte.

Realiteten er at vi for 2001 først
vedtok å bruke ca. 12 milliarder kr av oljeformuen.
For ett år siden sa man at det var svært ansvarlig,
at budsjettet var svært balansert og
at dette var svært riktig. Og det var også et
saldert budsjett, som statsministeren selv var med på å skape flertall
for. Så hadde vi revidert. Da var beløpet sunket
til 3,7 milliarder kr, og nå er det sunket til null. Hvordan kan
statsministeren forklare det?

 Forklaringen på det er at det har
vært en betydelig større skatte- og avgiftsinngang,
uten at en økte satsene på grunn av
den økonomiske aktiviteten, som er høy.

Men det som er viktig nå i den økonomiske
politikk, er å ha stabilitet og langsiktighet og å skape
tillit i markedet, slik at vi kan få en fortsatt rentenedgang.
Hvis vi rett før jul skulle begynne å endre
på det økonomiske opplegget for det året
som snart er omme, ville ikke det være
tillitskapende, og det ville ikke skape den stabiliteten
som er nødvendig for å få ytterligere
rentereduksjon.

Og siden presidenten har sett strengt på meg
et par ganger når det gjelder taletiden, skal jeg da imøtekomme ham
nå ved å avslutte lenge før tiden er
ute.

 Der tok presidenten igjen det tapte.

Vi går videre til neste hovedspørsmål.

 Jeg tror jeg heller sender statsministeren
et hyggelig julekort og bruker taletiden her til å snakke
om den meget alvorlige situasjonen i Midtøsten.

Jeg lurer på hva som egentlig er Kristelig
Folkepartis og Regjeringens holdning i forhold til den konflikten som
pågår. Grunnen til at jeg undrer meg veldig, er
at «Folkets Framtid», Kristelig Folkepartis eget
organ, i sin artikkel den 7. desember har en meget lite
flatterende tegning av president Arafat, som en rotte, og en tendensiøs artikkel
i forhold til balansen mellom palestinske
og israelske interesser. Men fra svært mange andre
hold er det jo nå mange som protesterer mot at Israel,
som er en okkupasjonsmakt, undergraver president Arafat, som er
palestinernes lovlig valgte leder. Jeg vil gjerne vite
hva statsministeren mener om Sharons undergraving av palestinske
myndigheter, deres aksjoner i palestinske
områder, og om statsministeren mener at Israel
er en okkupasjonsmakt.

 Det skulle være unødvendig
av representanten Kristin Halvorsen å etterlyse
Regjeringens holdning. Den har både utenriksministeren
og statsministeren selv flere ganger gitt klart uttrykk for, også når
det gjelder Israels forhold til Yasir Arafat. Vår oppfatning
er den samme som Kristin Halvorsen gav uttrykk
for. Han er palestinernes lovlig valgte leder. Og jeg mener
det er uklokt – og har gitt uttrykk for det – at
Israel for øyeblikket forsøker å erklære
ham som irrelevant. Det er det etter mitt syn ikke
grunn til. Men vi har også gitt uttrykk for,
og det vil jeg fastholde, at president Arafat burde og kunne ha
gjort mer for å arrestere kjente
terrorister, som han, så vidt jeg vet, også har
fått en liste over. På den måten kunne
han forhåpentligvis ha hindret eller i hvert
fall redusert den eskaleringen av vold som vi nå har hatt
gjennom de mange terroraksjonene fra palestinsk
side.

Men jeg har også gitt uttrykk
for overfor statsminister Sharon direkte at jeg synes Israel for
lengst burde ha avsluttet sine angrep mot palestinske
mål, for dette har bare vært med på ytterligere å eskalere
voldsbruken i området. Så vi har rettet en balansert
appell til begge parter: Avstå fra vold, kom tilbake til
forhandlingsbordet! Og det er også min appell
når en nå snart går inn i julehelgen også i det
land hvor vuggen stod, som er grunnen for at vi nå feirer
jul.

 Et kort oppfølgingsspørsmål,
fordi de aksjonene som Israel nå gjennomfører
i forhold til Palestina, undergraver både Arafats
autoritet og faktiske mulighet til å gjøre noe
med de ekstreme miljøene som f.eks. gjennomfører
selvmordsaksjoner. Israels oppførsel vil bare føre
til at stadig flere stiller seg i rekken av dem som er villig til å sette
eget liv til for å påføre israelerne
ytterligere lidelser.

Jeg vil gjerne vite hvorfor den norske
regjering ikke støttet opp om den resolusjonen
i Sikkerhetsrådet som bad om internasjonale observatører
i Palestina, og hva Bondevik mener må til for å klare å få til
en løsning i Midtøsten. Nøkkelen her
er vel å legge press på USA. Det er USA som kan
slå i bordet overfor Sharon, og eventuelt trekke
tilbake støtte. Vil Regjeringen ta et slikt initiativ?

 Jeg er for så vidt enig i at en del
av den israelske holdning undergraver Arafats mulighet til å utøve
den autoritet han bør, men bildet er nok ikke
fullt så enkelt. Arafat hadde muligheter tidligere til å gjøre
mer, og vi skal ikke undervurdere den frykt israelere
lever i daglig når de vet at det blant dem kan ferdes selvmordskandidater
som setter mange liv i fare, som vi også har sett at de
har vært villig til å gjøre. Så appellen
må også gå til palestinerne
og deres lederskap om å gjøre mer for å hindre
dette.

Når det gjelder resolusjonen i Sikkerhetsrådet,
fant vi etter nøye vurdering av et
par viktige grunner å ville følge bl.a. Storbritannias
holdning. For det første mener vi at
resolusjonen ikke klart og sterkt nok tok avstandtagen når
det gjelder bruk av vold generelt og terror spesielt, alvorlig
nok. (Presidenten klubber.) Unnskyld, er tiden ute? Da skal jeg
senere komme tilbake til det andre argumentet.

 Det blir oppfølgingsspørsmål – Bjørn Jacobsen.

 Noreg har bidratt med økonomisk støtte
til å byggje opp palestinsk politi,
og mange gode norske tenestemenn har også vore
der. Men det som nyleg har skjedd, er at ein har direkte knust politihovudkvarteret
i Gaza, og så kjem ein etterpå og forlanger handling
overfor sjølvmordsbombarar. Altså: Israel forlanger
palestinsk handling, for så å frata
palestinarane moglegheit til faktisk å handle. Eg vil spørje
statsministeren om Noreg vil protestere
overfor Israel mot det forhold at den norske sivile innsatsen,
gjennom oppbygging av sivilt politi, er blitt øydelagd.

 Bare for å fullføre først
svaret til Kristin Halvorsen.

Det andre viktige argumentet for å avstå ved
avstemningen i Sikkerhetsrådet var at hele hensikten
med slike sikkerhetsrådsresolusjoner må være å samle
det internasjonale samfunnet i et unisont press mot begge parter
i Midtøsten. Det var denne resolusjonen ikke
egnet til. Det framkom jo bl.a. ved at USA nedla veto. Og et er
riktig, som Kristin Halvorsen var inne
på, at USA spiller en nøkkelrolle. Derfor var
denne resolusjonen ikke tjenlig i sin form.

Når det gjelder arrestasjoner av terrorister
på palestinsk side, er det ikke
slik at Israel bare har kommet med de oppfordringene etter
at de har bombet bl.a. politistasjoner. Det var en appell de kom
med gang på gang før, men det ble ikke
tilstrekkelig fulgt opp fra palestinsk side.
Det var problemet, og det var grunnen til at tålmodigheten
da tydeligvis rant ut på israelsk side. Men det betyr ikke
at vi fra norsk side støtter alle disse
israelske angrepene mot palestinsk side. Det
har vi klargjort.

 Odd Roger Enoksen – til
oppfølgingsspørsmål.

 Jeg vil gjerne gi statsministeren muligheten
til å utdype litt nærmere hvorfor Norge
avstod fra å stemme over resolusjonsforslaget i FN.

Norge har vært en pådriver
i arbeidet for å oppnå varig fred i dette området,
og det å få utplassert observatører på Vestbredden
og i Gaza ville ha vært et viktig bidrag for å klare å få dette
til. Jeg synes statsministeren gikk litt lett over den delen av
spørsmålet fra representanten Halvorsen. Derfor
ser jeg gjerne at statsministeren kunne utdype årsaken
til at Norge avstod fra å stemme i FNs sikkerhetsråd
i denne saken.

 Dette var jo en resolusjon som ikke bare
gikk på spørsmålet om å utplassere
observatører. Den hadde også andre
elementer i seg som Regjeringen fant ikke adresserte godt
nok situasjonen i Midtøsten i dag,
fordi den ikke nok tok opp i seg alvoret med bruk av vold
og terror spesielt.

Den andre grunnen var at denne resolusjonen
tydeligvis ikke var egnet til å samle Sikkerhetsrådet.
Og resolusjoner når det gjelder Midtøsten, som ikke
er egnet til det, er etter vårt skjønn ikke
konstruktivt i situasjonen. Denne resolusjonen ville uansett ikke
blitt vedtatt på grunn av veto, og det sier seg
selv at da var ikke dette et konstruktivt element inn
i dagens situasjon i Midtøsten.

Det er helt riktig som representanten Enoksen
sier, at Norge har spilt og ønsker
fortsatt å spille – hvis partene vil det – en
rolle for om mulig å bringe partene tilbake til forhandlingsbordet.
Det ligger også selvsagt bak enhver vurdering
Regjeringen gjør. Vi må ha tillit hos begge parter, ikke bare
hos en av dem.

 Vi går videre med hovedspørsmål.

 Vi vender hjem igjen, og jeg tillater meg å stille
følgende spørsmål til statsministeren:

Regjeringen har jo fått sterk kritikk
for de kraftige kuttene i nærings- og distriktspolitikken.
Senest i dag har statsministeren aktivt forsvart Kristelig Folkepartis
snuoperasjon. Men det har kommet en flom av protestbrev, ikke
minst fra statsministerens eget hjemfylke. Og det gjør
inntrykk når ordføreren i den eneste kommunen hvor
Kristelig Folkeparti har rent flertall, raser og sier
at «denne politikken vil jeg ikke gi et fnugg
av ryggdekning.»

Og enda mer oppsiktsvekkende blir
det når en statssekretær i Bondeviks
egen regjering, Arnfinn Ellingsen, sier:

«Statsbudsjettet
for neste år har for dårlig distriktsprofil, og
dette må det gjøres noe med. Statsminister Bondevik
kan ikke sitte ansvarlig for dette...»

Er Bondevik enig med sin statssekretær,
og gjør det inntrykk når en statssekretær
i hans regjering føler behov for å ta slik avstand
fra Regjeringens politikk?

 Statsministeren tar selvsagt ikke
avstand fra sin egen regjerings politikk. Den forsvarer jeg.

 Hans statssekretær.

 Ja, jeg er klar over at han refererte til statssekretæren,
men Schjøtt-Pedersen spurte statsministeren,
og jeg står selvsagt bak Regjeringens politikk.

Jeg vil fastholde at fremstillingen av budsjettets
virkning på distriktene har vært veldig ubalansert.
En har ikke tatt med seg at det er en reell
styrking av kommuneøkonomien, faktisk også utover
de prognosene som lå i det budsjettet Schjøtt-Pedersen
selv la fram, på grunn av en lavere prisprognose
som alene betyr 250 mill. kr i økt handlingsrom.
Nå har vi fått en rentereduksjon
som alene betyr 400 mill. kr i økt handlingsrom
for kommunene, vi har styrket veibudsjettet utover det budsjettet
Schjøtt-Pedersen la fram, vi skal fjerne flypassasjeravgiften,
som Schjøtt-Pedersen ikke gjorde noe med, og
vi har bedret bedriftsbeskatningen. Alt dette er tiltak som gradvis
vil komme distriktene til gode.

Så er det klart at isolert sett er
det også noen poster som vi gjerne
skulle hatt høyere når det gjelder bevilgninger.
Men som et budsjett som skulle bidra til lavere rente,
er dette et ansvarlig budsjett, som jeg er overbevist om
at kommunene og distriktene etter hvert vil nyte godt av,
selv om mange av dem fortsatt har en trang økonomi, bl.a.
den kommune som Schjøtt-Pedersen refererte til i Troms.

 Et budsjett som ville bringe renten
ned, lå allerede på bordet da statsministeren
tiltrådte, så det var det ikke behov
for å gjøre noe særlig med.

Men Bondeviks regjering kutter altså de
distriktspolitiske virkemidlene med 350 mill. kr.
Næringspolitikken svekkes med 1,7 milliarder kr,
og dette står åpenbart i kontrast til at Kristelig
Folkeparti før valget sa at de distriktspolitiske virkemidler
måtte styrkes – og ikke minst står
det i kontrast til den politikk som Kristelig Folkeparti
drev forrige gang han var statsminister. Bondevik I-regjeringen
foreslo å styrke kommunale næringsfond, Bondevik
II-regjeringen foreslår å stryke dem helt. Bondevik
I foreslo å innføre en stor satsing på regional
samordning, Bondevik II foreslår å stryke det
helt. Bondevik I foreslo økt støtte til vannkvalitet
i bedriftene, Bondevik II foreslår å stryke det
helt. Det er tilsvarende med fraktutjamning
for bensin, og når det gjelder flypassasjeravgiften,
så innebærer det samlet sett for Nord-Norge, utenom
Tromsø og Bodø, en økt avgiftsbelastning.

Har Kristelig Folkeparti en helt annen distriktspolitikk enn
før valget? Eller er det slik at Kristelig Folkeparti
har måttet ofre distriktspolitikken for å komme
i regjering med Høyre?

 Nei, vi har ikke ofret distriktspolitikken.
Vi fastholder at mange av de faktorene som jeg nevnte, og som Schjøtt-Pedersen elegant
overser, er til fordel for distriktene. Når en skal vurdere
distriktsvirkningene av budsjettet, bør en i sannhetens
navn ta med faktorer som virker positivt for distriktene, og ikke bare
de som isolert sett kan virke negativt for noen. Så vi
har ikke ofret distriktspolitikken.

Men det er klart at dette er en regjering av
tre partier som samarbeider for å finne fram
til et felles budsjett. Det har vi gjort, og det står jeg
selvsagt bak. Og jeg fastholder at det er flere virkemidler i dette
budsjettet som vil virke positivt for distriktene: bedriftsbeskatning,
flypassasjeravgift – distriktene er selvsagt noe mer enn Nord-Norge – veibevilgning
og den generelle økonomiske politikken som nå begynner å gi gode
resultater.

 Presidenten har inntegnet tre representanter
for oppfølgingsspørsmål, representantene
Olav Akselsen, Karin Andersen og Magnhild Meltveit
Kleppa.

Det er flere enn de tre som har prøvd
seg, men det blir ikke flere.

 Eg er glad for at statsministeren no stadfestar
at på dette området er det andre parti
som har fått gjennomslag. Eg er likevel overraska
over at han prøver å bagatellisera verknaden av
dei kutta som no har vorte gjennomførte. Reaksjonane har vore
svært sterke, særleg i Distrikts-Noreg, og ikkje
minst internt i Kristeleg Folkeparti.

I vår diskuterte Stortinget distrikts-
og regionalpolitikken og SND si framtid, og der stod Kristeleg Folkeparti
i lag med eit fleirtal som prøvde å setja opp
ein felles front mot Høgre og Framstegspartiet
sin politikk på dette området. No er det Høgre
sin næringspolitikk som blir gjennomført. Det
er svært mange som har åtvara mot denne politikken.
Ein av dei som åtvara, var dåverande statsministerkandidat
Bondevik, som i VG den 3. september i år, ei veke
før valet, sterkt åtvara og tilbakeviste forslaga
frå Høgre, særleg når det galdt
inndekking. I dag er det Bondevik sjølv som administrerer
den politikken han så sterkt åtvara mot.

Det må vera lov å spørja:
Er det statsministeren eller dåverande statsministerkandidat
som har rett på dette punktet?

 Sannheten er at på flere av de punktene
som jeg advarte Høyre, er det ikke Høyres
politikk som er fulgt opp. Jeg advarte mot kutt i bistanden. Bistanden
er ikke kuttet. Den er rekordhøy neste år.
Vi var også uenige om kutt i sykelønnsordningen.
Sykelønnsordningen er ikke rørt. Mange
spådde at det ville bli en svak innsats når det
gjelder barnehageutbyggingen. Den rekordhøye innsatsen
er opprettholdt. Så på punkt etter punkt
bør Akselsen i sannhetens navn erkjenne
at Kristelig Folkeparti og sentrumspartiene har fått betydelig
gjennomslag i en samarbeidsregjering.

Når det gjelder reaksjonene i distriktene,
er vel det noe Akselsen ikke skulle være
helt ukjent med. Det var jo under den regjeringen han selv satt
i, at distriktsopprøret ble organisert og for alvor kom,
i stor grad som et resultat av den politikk han selv som statsråd
var ansvarlig for.

 Karin Andersen – til oppfølgingsspørsmål.

 Først vil jeg få si at statsministerens
påpeking av at kommuneøkonomien
er vesentlig bedret, ikke er riktig, fordi økningene
der knytter seg til økte pensjonsutgifter, som
knapt nok blir dekket. Så her er det ikke noe å rope
hurra for.

Regjeringens politikk er nå sånn
at det skal være mindre distriktspolitikk
i all vanlig sektorpolitikk. Det skal være mer
konkurranse, mer privatisering. Alle vet at det er en
fordel for sentrale strøk, der det er et fungerende marked,
for det er jo den eneste grunnen til at det kan være noen
løsning. I tillegg til det skal også den
spesifikke distriktspolitikken være mindre
viktig og bli mindre. Det blir på en måte
veldig lite distriktspolitikk igjen, både i den
store og i den lille.

Regjeringen sier også at
den skal være næringsvennlig. Ja, SND
har i flere år dokumentert at på grunn av mangel
på midler er det mange bedrifter som ikke kommer
i gang. Mener statsministeren at SND farer med usannhet?

 Nei, det mener jeg selvsagt ikke,
men SND, som alle andre, ivaretar sine interesser.
Når en hører opposisjonen, kan en av og til nesten
få inntrykk av at SND blir nedlagt fra nyttår. Det
er faktisk flere milliarder som fortsatt skal gå gjennom
SND-systemet. Det har vært nedjusteringer på noen poster,
men jeg er overbevist om at SND kommer til å spille en
viktig rolle i årene framover, og det har denne regjeringen
som ambisjon.

Når det gjelder mer konkurranse, er
det for så vidt også noe den forrige
regjering på visse områder
slo til lyd for. Jeg tror ikke det trenger å bety
tap for distriktskommunene. Tvert om kan en konkurranseutsetting
hvis det gjøres på en fornuftig måte
under kommunens ansvar, bety reduserte kostnader også for
kommunene i distriktene. Og sannheten er at vi ikke drar
inn 1,5 milliarder kr i økte skatteinntekter
for kommunene dette året når pris- og rentereduksjonen
neste år til sammen betyr 650 mill. kr
i mer handlingsrom.

 Magnhild Meltveit Kleppa – til
oppfølgingsspørsmål.

 Det er ein oppsiktsvekkjande forskjell på Bondevik
I og Bondevik II når det gjeld distriktspolitikk. Det er både
utradering av kommunale næringsfond, næringshagar
og den dramatiske reduksjonen i SND eksempel
på.

Statsministeren har i dag stadfesta at han
synest det er heilt OK med dyrare flyprisar på kortbanenettet
og dyrare mat og dyrare bensin i distrikta.

Kommunalministeren har varsla endringar når
det gjeld Husbanken, noko som inneber svekkja moglegheiter
til bustadbygging i distrikta. Ho har varsla ei omlegging av kommuneøkonomien.
Ho vil ta frå distrikta og gi meir til dei store byane.
Dei store byane treng meir midlar, men det er urovekkjande dersom
det skal gå ut over dei mindre kommunane.

Ho har òg varsla at ho er open for
forsøksordningar med at storbyane tek ansvaret for å driva
vidaregåande skular.
Det er ein solid kile inn i det heilskaplege ansvaret
som fylkeskommunen har hatt til no for vidaregåande skular,
både i distrikt og i by. Stiller statsministeren
seg bak ei slik utsegn?

 Storbyene trenger nok mer ressurser,
men vi har ikke tenkt at det skal skje på bekostning
av distriktskommunene, som også trenger mer ressurser.
Hvis vi får til en vekst i økonomien, er det faktisk
mulig å få til begge deler.

Når det gjelder skoleverket, er vi
generelt åpen for lokale forsøk. De videregående
skolene er som kjent ikke til for fylkeskommunens del,
men fylkeskommunen kan være tjenlig for å administrere
videregående skoler. Forsøk
bør en ikke være engstelig
for. Men vi har ingen planer om å nedlegge fylkeskommunen.

Så sier representanten Meltveit
Kleppa at det blir dyrere mat og dyrere bensin i distriktene. Sannheten
er jo at det blir billigere mat og billigere bensin for folk i distriktene
på grunn av halvert matmoms, som vi for øvrig sammen
har slåss for. Og på grunn av redusert bensinavgift
vil folk neste år oppleve billigere mat og billigere bensin også i
distriktene. Det burde glede representanten Meltveit Kleppa like
før jul.

 Presidenten foreslår at
videre utveksling foregår skriftlig med julekort.

Vi går videre til neste hovedspørsmål.

 Mitt spørsmål går
til statsråd Victor D. Norman.

Statsråden har erklært at
konkurransepolitikken skal styrkes, og at han skal lage
en handlingsplan for dette der en bl.a. skal gjennomgå den
offentlige monopolsituasjonen vi har på velferdssiden.

Nå har statsråd Norman lagt
sterk vekt på at alt må skje i nært samarbeid
med de ansatte og de ansattes organisasjoner. Og dette er nok en
riktig tilnærmingsstrategi. Men vi vet at vi kan forvente
oss en hard ideologisk motstand fra f.eks. Norsk Kommuneforbund
der man synes å ville ha null moderniseringstiltak i retning
av konkurranseutsetting eller privatisering
innenfor offentlig velferdsproduksjon.

Kan statsråden fremvise stor vilje – jeg
håper i alle fall det – og nødvendig
styrke i en slik situasjon og ikke være
for ettergivende overfor de krefter som vil kjempe mot den moderniseringspolitikk
av offentlig sektor som det nå stort sett synes å være
flertall for her på Stortinget?

 Jeg tror det er veldig viktig å være
klar over at modernisering i offentlig sektor er helt umulig hvis ikke
veldig mange av de 700 000 som jobber der, ikke bare
er villig til å være med, men faktisk tar et aktivt
eierskap til det. De skal gjøre en bedre jobb, de
skal ha lyst til å gjøre en bedre jobb,
og derfor må vi ha dem med på laget. Det er vårt
klare utgangspunkt for hele moderniseringsarbeidet.

Skal vi ha de enkelte ansatte med på laget,
må det gjøres mange ting. Vi må desentralisere
ansvar og myndighet, vi må gi belønningsordninger
som gjør at de enkelte ansatte, hvis de faktisk gjør
en bedre jobb, også får se noe
av resultatene selv, og så må vi ha nær
kontakt med de ansattes organisasjoner.

Det jeg, og Regjeringen, har sagt, er at vi
inviterer alle berørte organisasjoner til et
tett og nært samarbeid. Jeg er overbevist om – det
er mulig jeg er naiv – at det blant de ansatte og i deres
organisasjoner er en grunnleggende omstillingsvilje. Så lenge
vi kommer med en invitasjon som er åpen i den forstand
at vi ikke er dogmatiske når det gjelder hvilke
virkemidler som skal brukes i moderniseringen, og er åpne
for at det også kan komme gode ideer
fra organisasjonene, tror jeg vi skal få dem med.

Men jeg vil presisere at det er en invitasjon
til aktivt samarbeid om modernisering, det er ikke å gi
organisasjonene et veto på utviklingen. Og hvis
det mot formodning skulle være sånn
at organisasjonene ikke er så positive og omstillingsvillige
som jeg tror de er, og som de selv har gitt uttrykk for, ja så må vi
se hva vi i så fall gjør.

 Jeg takker statsråden for svaret.

Svaret bar preg av at dette er noe statsråden
vil få til på den beste måte,
og jeg mener at det lover godt. Men det er klart at konkurranse
i offentlig tjenestesektor vil, som noen av oss vet, kunne
utløse et stort økonomisk innsparingspotensial,
og det vil kunne bidra til å fjerne feil og mangler innen
sykehusvesenet, innen eldreomsorgen og innen
skolesystemet, som denne type offentlig velferdsproduksjon
i dag lider under.

Fremskrittspartiet lover å følge nøye
med på hva som skjer framover på dette
området. Vi mener at konkurranse
er viktig i offentlig sektor. Offentlig sektors monopol innen
velferdsproduksjonen har lenge vært en hemsko i forhold
til å få ned kostnadene samt å øke
kvaliteten.

Statsråd Norman er en av dem som her
går til en formidabel oppgave, og jeg har da fått
en bekreftelse på at han skal gjøre hva som står
i hans makt for å gjøre dette på beste
måte.

 Jeg tror i hvert fall jeg kan bekrefte at jeg
har stor tro på konkurranse både
i privat sektor og i det offentlige. Men jeg tror også vi
skal huske på at konkurranse ikke bare
behøver å være konkurranseutsetting i
formell forstand. Det er vel så viktig at vi får
til en kappestrid mellom ulike offentlige tjenesteprodusenter,
og gjerne også mer kappestrid mellom
de enkelte ansatte som jobber i offentlig sektor. Konkurranse er
bra, konkurranse er gøy,
og det er ansporende. Det tror jeg også de ansatte
og deres organisasjoner til syvende og sist er enig i.

 Det blir oppfølgingsspørsmål – May Hansen.

 Statsråden snakker stadig om konkurranseutsetting,
omstilling, undervisning, effektivisering.

Den største utfordringen
blir å rekruttere personell til offentlig sektor. Hva vil
statsråden gjøre med den bemanningskrisen vi nå ser,
når han så er opptatt av de ansatte?

 Det aller viktigste er
at vi sørger for at det faktisk er nok arbeidskraft til
at vi både kan fylle oppgavene i privat sektor og dekke
det skrikende behovet i offentlig sektor. Der er inkluderingsavtalen
veldig viktig.

Det er også viktig å få til
effektivisering, slik at vi på de områdene i offentlige
sektor hvor det kan tenkes at vi har litt for mange kan få frigjort
arbeidskraft som kan settes inn på de områdene
hvor bemanningskrisen er helt åpenbar. Det betyr at arbeidsmarkedspolitikken
og effektiviseringspolitikken begge er viktige elementer i en politikk
for å sørge for at vi i fremtiden faktisk får
nok folk til yte omsorgstjenester, helsetjenester, utdannelsestjenester – alle
de tingene som vi trenger mer av – og at vi kan gjøre
det på en måte som innebærer
at vi ikke samtidig raserer privat næringsliv.

 Tiden for den muntlige spørretimen
er omme, og vi går videre på dagsordenen.





                    
                    
                    

 Etter ønske fra næringskomiteen vil presidenten forslå at debatten blir begrenset til 1 time og 15 minutter, og at taletiden blir fordelt slik på gruppene:




Arbeiderpartiet 15 minutter, Høyre 15 minutter, Fremskrittspartiet, Sosialistisk Venstreparti og Kristelig Folkeparti 10 minutter hver, Senterpartiet, Venstre og Kystpartiet 5 minutter hver.




Videre vil presidenten foreslå at det blir gitt anledning til replikkordskifte på inntil tre replikker med svar etter innlegg av hovedtalerne for hver partigruppe, og fem replikker med svar etter innlegg fra medlemmer av Regjeringen.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Dette anses vedtatt.




 

(ordførar for saka): 

Vi skal i dag handsame og gjere vedtak om permanent drift i Svea Nord-gruva.




Fleirtalet stør opplegget i proposisjonen, mens mindretalet, som består av SV, ikkje gjer det. Senterpartiet har ein særmerknad, og har fremja forslag. Det har òg SV. Eg reknar med at mindretalet her vil gjere greie for sine merknader sjølv.




Proposisjonen inneheld forslag om at Store Norske Spitsbergen Kulkompani A/S skal få halde fram med langsiktig koldrift på Svalbard, då lokalisert i Svea Nord-feltet. Det er ein føresetnad at ein skal drive ut frå bedriftsøkonomiske føresetnader og utan statleg tilskot i framtida. Skal ein gjere det, er det ein føresetnad at volumet i uttaket blir auka, frå om lag 300 000 tonn i dag til eit gjennomsnitt på 1,2 mill. tonn pr. år, men utan eit tak, slik at ein kan få fleksibilitet og dermed kan auke volumet noko når det er ønskjeleg og naudsynt. Kapasiteten er på 2,5 mill. tonn pr. år – utan at ein treng å utvide kaia og utskipingskapasiteten.




For fleirtalet er Svalbardtraktaten og den plikta som den legg på Noreg til å ta vare på suvereniteten, viktig. Det kunne òg vere greitt å minne om behandlinga av Svalbard-saker i Stortinget før, og understreke det som utanrikskomiteen og Stortinget sa ved handsaminga av St. meld. nr. 9 for 1999-2000, at det er viktig at Noreg tek ansvaret med omsyn til å utøve suvereniteten på øygruppa på ein måte som sikrar fred, stabilitet, vern av villmarksmiljøet og ei ansvarleg ressursforvaltning.




Dette er for fleirtalet det viktigaste argumentet for at vi ønskjer å gi Store Norske moglegheit til å kome i gang med permanent drift i Svea. For at vi skal kunne klare det, er det også viktig at Longyearbyen som lokalsamfunn er om lag så stor som den er i dag, og har den strukturen den har i dag. Store Norske er særs viktig for å kunne halde det ved lag. Dei er på grunn av sitt nærvær med på å skape ein ringverknad når det gjeld arbeidsplassar i Longyearbyen som eg trur inga anna verksemd som eventuelt skulle bli lokalisert til Svalbard, kan vere med på å skape. Dersom ein ser på kor lenge folk står i jobbane sine i Store Norske, er det 12–13 år i gjennomsnitt, mens i dei andre store næringane på Svalbard, som er turisme og forsking og utdanning, er gjennomsnittstida om lag eit år. Då seier det seg sjølv at tryggleiken og stabiliteten blir såpass svak at dei andre servicenæringane som «servar» Store Norske, kanskje ikkje vil kunne sjå seg i stand til å vere i Longyearbyen i framtida dersom ikkje Store Norske held fram.




Det blir hevda at det kan vere andre næringar som skal kunne kome inn der. Eg vil setje eit stort spørsmålsteikn ved det. Kva slags andre næringar er det som kan overta den rolla som Store Norske har? Og då må vi halde fast på det som er utgangspunktet, nemleg at det viktigaste momentet er at vi skal utøve suvereniteten vår på Svalbard. Eg trur ikkje det lèt seg gjere med andre næringar, for dersom vi skulle gjere som SV seier, nemleg styre ei avvikling av Store Norske, er det ikkje berre arbeidsplassar i Store Norske som forsvinn, då vil det også forsvinne mange andre arbeidsplassar i Longyearbyen, slik at lokalsamfunnet i Longyearbyen ikkje vil bli halde oppe, og at vi då kanskje heller ikkje klarer å utøve dei forpliktingane som vi har, jf. Svalbardtraktaten.




Det er også gledeleg å sjå at drifta, etter at ein har lagt inn store summar og mykje pengar i Svea Nord, skal kunne gå med overskot i framtida. Det er òg eit pre som vi får ta med oss. Det har jo aldri vore stilt spørsmål om det før når det gjeld det som har med Svalbard og Longyearbyen å gjere, og dei forpliktingane som vi har. Det viktigaste er at vi er til stades, og at vi har eit lokalsamfunn der oppe som fungerer såpass bra at folk vil vere der og stå i arbeid der.




Det har òg vore mykje snakk om dette med kol og forureining og kolkraftverk. Det er klart at ein kan seie mykje om det, men det er iallfall ein realitet at kolet på Svalbard og i Svea Nord-gruva er av det reinaste som er på marknaden. Transporten til marknaden er også faktisk miljøvennleg sett i forhold til transport av anna kol som kjem langt vekk frå, og marknaden er jo Europa. Og i og med at kolet er så marginalt på verdsmarknaden at det for så vidt ikkje betyr noko, synest vi at det må vere riktig at vi prøver å halde oppe våre forpliktingar på Svalbard.




Så har seglinga i Akselsundet vore mykje nemnt, og eg skal ta med nokre ord om det også. Eg må minne forsamlinga om at no har ein skipa kol i lange, lange tider ut gjennom det såkalla tronge Akselsundet. Det er 700 m breitt, og sjølve seglingsleia er ikkje meir enn 1 200 m lang. Det går ein båt kanskje annakvar dag i den perioden det er utskiping. Om ein tar Oslofjorden på det smalaste punktet, så trur eg den seglingsleia er atskilleg trongare enn dei 700 m i Akselsundet, og det er atskilleg fleire båtar som går der. Det paradoksale er jo at den einaste båten som førebels har gått på grunn der oppe, er Bellona sin eigen båt, og den er jo atskilleg mindre enn dei båtane som blir sende inn gjennom sundet i dag. Og med dei seglingsforskriftene som no ligg føre, trur i alle fall fleirtalet at dette vil gå bra. Det har ikkje vore ulukker.




Det har vore kritisert lite grann at ein brukar kjentfolk frå reiarlaget som har frakta kol på Svalbard i alle år. Eg trur det er fornuftig å bruke kjentfolk, og eg er overbevist om at reiarlaget veit at den dagen det skjer ei ulukke der oppe som kan skuldast at ein pressar på for mykje og ikkje følgjer forskriftene, så er det sannsynlegvis slutt. Så her vil ein faktisk vere på den sikre sida for at dette skal gå bra. Det er moglegheiter for at dette skal gå bra, og då er det viktig at ein også organiserer seg. Eg har tru på at dette skal gå bra, og eg er overbevist om at Stortinget i dag gjer eit fornuftig vedtak når ein følgjer anbefalinga frå fleirtalet i komiteen om å starte med permanent drift i Svea Nord-gruva, organisert som eit eige aksjeselskap under Store Norske Spitsbergen Kullkompani AS.




Eirin Faldet hadde her tatt over presidentplassen.




 

(leiar for komiteen): 

Dette er ei sak med mange sider, og eg må vel innrømma at for Arbeidarpartiets del er det ikkje den næringspolitiske sida som er den viktigaste, men òg den har fleire spennande element ved seg.




Eg synest det er positivt at staten som eigar stiller opp for dei bedriftene som staten er medeigar i. Arbeidarpartiet ønskjer ein aktiv næringspolitikk, og at dei statlege bedriftene òg skal få tilgang til risikokapital, og innskotskapital er ein viktig del av denne politikken. Eit anna eksempel på det er Stortingets vedtak frå i fjor om å skyta inn pengar i Statkraft. Difor vil eg på det sterkaste tilbakevisa dei som hevdar at det å skyta inn pengar i ein statleg bedrift er det same som å subsidiera. Det er det på ingen som helst måte. Her stiller ein opp med risikokapital for ei bedrift som ein sjølv eig, på linje med det private eigarar til tider må gjera for å vidareutvikla sine bedrifter.




Store Norske Spitsbergen Kulkompani har gjennomgått store endringar dei siste åra og er no førebudd til å møta framtida på ein effektiv og framtidsretta måte. Vedtaket som Stortinget i dag er invitert til å fatta, er ei oppfølging av tidlegare vedtak knytt til denne saka. Med bakgrunn i tidlegare stortingsdebattar og vedtak ville det etter mitt syn vore merkeleg om sluttresultatet i dag skulle bli annleis enn det vert, all den tid ein her har kjørt eit løp som Stortinget før har gitt si velsigning til.




Det er slik at kvaliteten på det kolet som finst i Svea Nord, er særs god. Det kolet ein får frå Svalbard, er det reinaste ein finn på marknaden og vil difor bidra til å redusera utslepp i forhold til kol frå andre kjelder. Likevel vil eg hevda at å bruka slike argument for å seia ja til vidare drift av Svea Nord, på alle måtar vil vera vikarierande argument. Det å seia ja til vidare koldrift i dag er ikkje uproblematisk. Ein ser at vidare koldrift òg har negative sider. Sanninga er at for Arbeidarpartiet er det koldriftas betyding for Svalbard-samfunnet og norsk nærvære på Svalbard som er hovudargumentet for vidare drift. Svalbard er ein heilt spesiell del av Noreg. Det er eit strategisk viktig område. Det er slik at andre nasjonar og utanlandske selskap har heilt spesielle rettar på Svalbard som dei ikkje har i Fastlands-Noreg, og det er viktig at Noreg tar vare på sine plikter etter Svalbardtraktaten, og vidareføring av koldrifta er eit viktig verkemiddel for å få det til.




Eg er sjølvsagt glad for at det dei siste åra har blitt større breidd i den næringsaktiviteten ein finn på Svalbard. Det er positivt at samfunnet der oppe får fleire bein å stå på. Det er likevel slik at permanent koldrift er berebjelken i den norske busetnaden på Svalbard i all overskodeleg framtid. I Fastlands-Noreg har ein fleire eksempel på gruver som er blitt nedlagde, med fråflytting, avfolking, som resultat, trass i at ein frå storsamfunnet ofte har gått inn med store summar til omstilling. Eg fryktar at det same ville bli resultatet dersom koldrifta på Svalbard skulle opphøyra.




Det er slik at me som politikarar må halda dei positive sidene ved koldrifta opp mot dei negative. Den kolmengda som skal produserast i Svea Nord-gruva, utgjer under ein prosent, kanskje to promille, av verdsmarknaden, og ville straks blitt erstatta av kol frå andre kjelder dersom me i dag valde å setja foten ned for vidare drift på Svalbard. Eg må difor innrømma at eg vanskeleg kan sjå den globale effekten av å oppretthalda koldrifta på Svalbard.




Når det derimot gjeld dei lokale verknadene, er det sjølvsagt slik at dei vil vera der, men eg synest me bør minna oss sjølve på at den saka me diskuterer i dag, på ingen måte er første anledning Stortinget har hatt til å diskutera framtida til koldrifta på Svalbard. Ein har i tidlegare saker sett strenge krav for kor omfattande og korleis koldrifta skal utvikla seg vidare. Ein har bl.a. sagt nei til å byggja veg frå Longyearbyen til Svea, noko som absolutt ville letta moglegheita for vidare koldrift. Ein har òg sagt nei til å føra strøm via kabel frå Longyearbyen til Svea, noko som ytterlegare er med på å redusera dei næringsmessige sidene ved å halda ved lag koldrifta. Det er altså slik at Stortinget tidlegare har sett strenge miljømessige krav for vidare utvikling av kolressursane på Svalbard.




Det er òg slik at ein har sett svært strenge krav når det gjeld frakt til og frå Svea – det gjeld frakt av varer inn og ikkje minst frakt av kol ut frå området. Det er svært mange båtanløp på Svalbard i løpet av året, og tryggleiken ved dei ulike anløpa er nok på eit langt lågare nivå enn det me snakkar om når det gjeld frakt til og frå Svea-gruva. Eg vil difor påstå at fleirtalet i dag har grunnlag for å seia at ein har tatt omsyn til miljøet, og at miljøet på mange måtar har styrt aktiviteten knytt til norsk koldrift på Svalbard. Me må ha klart for oss at så lenge desse kolressursane finst på Svalbard, og med Svalbardtraktaten sin spesielle natur, vil det vera mogleg for andre selskap frå andre nasjonar å hevda retten til å ta ut desse ressursane. Og eg fryktar at det vil vere av ein helt annan miljøstandard enn den som me no legg opp til frå Store Norske Spitsbergen Kulkompani.




For min eigen del kan eg seia at merknadene frå Senterpartiet viser den haldninga eg har. Me har ikkje så mange alternativ dersom me ønskjer å vidareføra busetjinga på Svalbard. Det er vidare koldrift som vil vera avgjerande for at me skal kunna oppretthalda busetjinga og dermed Noreg sine forpliktingar knytte til Svalbardtraktaten.




Heilt avslutningsvis: Når det gjeld forslaga nr. 2 og 4 og for så vidt òg forslag nr. 3, frå Senterpartiet, føler eg at dei forslaga er av meir generell karakter, som ikkje gjeld vidare koldrift spesielt, men kva for ei regime ein skal ha i høve til Svalbardsamfunnet. Eg synest difor det ikkje er naturleg i dag å stemma for desse forslaga, men det kan vera opp til Regjeringa om dei vil sjå på desse forslaga, knytt til ein breiare gjennomgang av aktiviteten på Svalbard. Så får me i Arbeidarpartiet koma tilbake til dei konkrete forslaga på eit meir generelt grunnlag når Stortinget neste gong har ein generell debatt om utviklinga på Svalbard.




 Det blir replikkordskifte.




 Er norsk kulldrift på Svalbard et positivt eller et negativt bidrag i kampen mot global oppvarming? Det er noe jeg kunne tenke meg at representanten Akselsen gav et klart svar på. Eller er det bare dansk kullkraft som bekymrer Arbeiderpartiet når det skal argumenteres for bygging av gasskraftverk i Norge? Det kan være på sin plass å minne om at vi gjennom kulldriften på Svalbard bidrar til lavere kullpriser i Europa, og dermed til økt lønnsomhet for kullkraftverkene. Eller er det slik at flertallet, inkludert Arbeiderpartiet, fortsatt mener at alle andre skal ta ansvar for klimaendringene – alle andre enn oss selv? Vi trenger ikke kulldrift på Svalbard for å opprettholde norsk suverenitetshevdelse. Det ble ettertrykkelig slått fast av Steinnes-utvalget i 1998. Bruk av offentlige midler på Svalbard er ikke først og fremst et næringsmessig spørsmål, men et utenrikspolitisk spørsmål. Er det ikke da mer fornuftig å bruke ressursene på noe som også er klimapolitisk fornuftig? Det er faktisk veldig mye annet vi kan gjøre på Svalbard – en styrking av det forskningsmiljøet som allerede er der, er en åpenbar mulighet.




SV ønsker heller ikke å avvikle over natten. Derfor går forslaget vårt ut på at kulldriften blir avviklet over en femårsperiode, slik at det er mulig å foreta en omstillingsprosess i lokalsamfunnet.




Mitt spørsmål er derfor: Når flertallet, inkludert Arbeiderpartiet, nå vegrer seg for å fatte beslutninger hvor man enkelt kunne finne andre løsninger for måloppnåelse, som er norsk suverenitetshevdelse, og samtidig gjøre noe som er bra for klimaet, hvordan skal det da gå når vi i forbindelse med klimameldingen skal begynne å diskutere de virkelig store problemområdene i norsk klimapolitikk?




Som saksordfører for innstillingen om klimameldingen må jeg si at denne saken ikke lover spesielt godt for framtiden.




 Me får berre slå fast at når det gjeld betydinga av koldrifta på Svalbard, har SV ei heilt anna haldning enn alle dei andre partia. Når me i dag går inn for å halda fram med drifta, gjer me det først og fremst fordi me meiner det er avgjerande for moglegheita til å halda på norsk suverenitet, ta vare på dei pliktene som me har i forhold til Svalbardtraktaten og sikra norsk busetjing på Svalbard. Det er slik at når me behandlar denne saka i dag, er det siste saksbehandling i ein svært lang saksbehandlingsperiode. Eg vil faktisk hevda at alle dei politiske partia her i huset har gått nøye inn i problemstillinga og sett på alternative driftsformer og næringsvegar på Svalbard. Eg håpar at ein kan ha respekt for at når me meiner at det ikkje er mogleg, så har det faktisk vore ein viktig føresetnad når me har teke våre avgjerder.




Så til det konkrete spørsmålet om kva vidare koldrift på Svalbard har å bety for den globale oppvarminga. Dersom eg skal vera heilt ærleg, trur eg svaret må vera null og niks. Det er slik at den totale mengda kol ein skal eksportera frå Svalbard, utgjer ca. to promille av verdsmarknaden. Eg føler meg hundre prosent sikker på at om me i dag hadde valt å leggja ned den aktiviteten på Svalbard, ville det ikkje slått ut på prisen nokon som helst plass. Andre ville ha auka produksjonen sin. Me veit at den største konkurrenten til Svea ligg i Australia, og med den dyre frakta som då ville blitt resultatet, kan ein ikkje sjå vekk frå at den globale klimarekneskapen ville blitt negativ.




 Flere har ikke bedt om ordet til replikk.




 Selv om dette er en sak som egentlig handler om å bevilge penger til ny aksjekapital til selskapet Store Norske Spitsbergen Kulkompani, er det likevel – ikke helt uventet – en viss tendens til å sette i gang en ny debatt om kullproduksjon på Svalbard.




Saksordføreren har på en utmerket måte redegjort for flertallsinnstillingen fra næringskomiteen. Det er bare noen få punkter jeg ønsker å tilføye på vegne av Høyres stortingsgruppe.




Åpenbart er det også miljøelementer i denne debatten, det kan man ikke skjule. Det vil alltid være de som vil gi ulempene ved kullproduksjon og drift større oppmerksomhet og betydning enn andre som mener at vi er nødt til å se kullproduksjonen på Svalbard i den sammenhengen som vi alltid har gjort gjennom de siste tiår, som et ledd i den samlede norske Svalbard-politikken, hvor Svalbardtraktaten og ulike utenrikspolitiske hensyn er nødt til å spille inn på den aller tyngste måte.




Jeg syns dette er en positiv sak. Den er positiv på mange måter, ikke minst ut fra at selskapet selv, ansatte og styret har gjort en god jobb med å utvikle selskapet og Svea Nord-prosjektet til den status det har i dag. Skulle man ha stoppet dette prosjektet, burde det ha vært gjort i 1999 da man startet prospektering og utvikling. Det går ikke an i dag å ta en omkamp etter at man har lagt ned mellom 800 og 900 mill. kr for å klargjøre produksjonen med det utgangspunktet en har i dag. Det standpunktet skulle med respekt å melde vært inntatt i 1999 og ikke vært til drøfting i dag.




Ny aksjekapital skal brukes som ny egenkapital i et nyopprettet datterselskap utskilt fra Store Norske Spitsbergen Kulkompani. Det nye selskapet vil jo da disponere anlegg, eiendommer og de driftsrettigheter som tilligger selskapet i Svea Nord-området, og i tillegg vil det overta gjeld.




Jeg kan ikke se at denne saken medfører noen større risiko for skade – heller ikke miljøskade. Den innebærer det positive at den helt klart slår fast at statlig tilskudd ikke lenger skal tildeles morselskapet. Den åpner også for statlig nedsalg ned til 51 pst. i datterselskapet, som jeg syns er positivt. Det ligger også et positivt element i at styre og selskap må ha den ambisjon som innstillingen legger opp til, nemlig lønnsomhet ved best mulig og mest mulig effektiv drift. Skulle det bli noen problemer som går i retning av å drøfte produksjonstak, som for så vidt må være et forhold som styret er nødt til å ta et særegent ansvar for, så vil jo eierne til enhver tid ha mulighet til å ta opp dette forholdet.




Jeg må også understreke overfor dem som vektlegger miljøspørsmålet og mener det gir størst effekt å si nei til kullproduksjon på Svalbard: Hvis dette er et ledd i en miljøpolitisk tankegang, vil man også måtte følge det resonnementet videre, og følge det helt ut, noe som må bety at det konsum man har i Norge av kull, ikke lenger skal opprettholdes – og det dreier seg om et nivå som er langt over det som Svea Nord kommer til å produsere. Det betyr eksempelvis at sementovnene i Tysfjord må slås av, med de følger det har for lokalsamfunnet Tysfjord, men ikke med den konsekvens at en oppnår det fnugg bedre miljø på kloden som sådan.




Jeg tror også at et særnorsk tiltak som stans i norsk kullproduksjon ikke vil gi noe mindre produksjon av kull på Svalbard, snarere tvert imot. Det er andre nasjoner som begjærlig og med glede vil være i stand til å hoppe inn i de norske anleggene, bare det går en viss tid. Det betyr at en fortsatt vil ha det samme nivå på kullproduksjonen som i dag, bare på andre hender. Og det vil helt åpenbart være med på å svekke de norske interessene i et område som ikke har fått mindre aktualitet de siste årene. I denne forbindelse henviser jeg til et oppslag i Aftenposten sist mandag, som dokumenterer ikke minst den russiske interessen for et videre og styrket engasjement på øygruppen. Vi skjønner og vet alle sammen hvorfor de har disse interessene, og hvorfor de har dette engasjementet. De antyder sågar at de kan tenke seg å dempe tempoet i kullutvinningen bare for å få aktiviteten til å vare lenger. Og det åpenbares for første gang at den russiske stat kraftig subsidierer den russiske virksomheten på øygruppen.




Samlet sett er konklusjonen at skulle de beslutningene som måtte vedrøre en avvikling av kullproduksjonen på Svalbard, ha vært tatt, måtte de senest ha vært tatt i 1999 og ikke i dag. Konklusjonen fra Høyres side er derfor at vi støtter proposisjonen som sådan og flertallsinnstillingen fra næringskomiteen.




 Ingen har bedt om ordet til replikk.




 Vi har en forfatter, Rolf Jacobsen, som skriver: Det er langt dette landet – det meste er nord.




Og aller mest nord, det er jo Svalbard. Vi i komiteen fikk gleden av å besøke Svalbard for kort tid tilbake. Sjøl om det var mørkt, var det interessant å se litt av livet som foregår der. Jeg er enig med tidligere taler i at Norge har helt spesielle forpliktelser i forhold til Svalbard. Det er et samfunn som vi må behandle på en helt særegen måte av flere grunner.




For det første er det et levekraftig samfunn, med mellom 1 500 og 2 000 innbyggere, som fortjener å leve videre. Det er mange som syns det er bra å leve i det samfunnet. For det andre har vi en forpliktelse etter Versailles-traktaten av 1920 til å ta vare på den delen av Norge, en veldig marginal del, som gjør at vi må opptre både med varsomhet og med klokskap når vi gjør beslutninger om hvordan vi skal håndtere Svalbardområdet.




Jeg er ikke i tvil om at det er viktig hvis man skal ivareta norsk suverenitet på Svalbard, at man har et minimum av en bosetting. Vi kan ikke over tid ivareta noen suverenitet hvis det kun sitter noen få forskere og jobber der. Da tror jeg den over tid vil bli svekket. Vi er nødt til å ha en befolkning der som er så stor at den overskrider det begrepet som kalles kritisk masse, dvs. at vi har et levekraftig samfunn med barnehager, skoler, videregående skoler, osv., som kreves for at et lokalsamfunn skal kunne fungere godt.




Så er spørsmålet: Hvordan skal vi stelle oss for å få til et levekraftig lokalsamfunn i Longyearbyen og på Svalbard? Løsningen så langt har vært å ha kulldrift. Den har pågått i mange år, og vi står nå foran en epoke med et mer offensivt og større utvinningstempo enn vi har hatt på veldig mange år. Det vil sikre en god del arbeidsplasser. Men det vil også bety en nedtrapping av innbyggertallet på Svalbard, for etter de opplysningene vi har fått fra Store Norske Spitsbergen Kulkompani, legges det opp til en betydelig bemanningsreduksjon de neste årene på grunn av at man får en automatisering og en effektivisering i gruven. Hvis man ikke foretar seg noe annet enn bare det som skjer nå, vil befolkningsgrunnlaget svekkes på Svalbard.




Derfor mener vi i SV at man er nødt til å gå i gang med et omstillingsprogram for Svalbard, et program der vi tilfører Svalbard-samfunnet en del nye arbeidsoppgaver. Hva slags arbeidsoppgaver skal så det være? Det vil helt sikkert bli sagt fra de andre partiene: Vi har prøvd omstillingsprogrammer i gruvesamfunn tidligere, og det har vært en fiasko. Jeg er enig i det. I mange gruvesamfunn har omstillingsprogrammene vært en fiasko, men det er fordi man ikke har tatt det skikkelig på alvor. Man har gitt noen få kroner for å få fred og ikke valgt å gå inn med full tyngde i slike omstillingsjobber. Jeg har selv erfaring fra dette og har sett to gruvesamfunn bli lagt ned. Og jeg har opplevd tafatthet fra sentrale myndigheter når det gjelder dette med omstilling. En slik tafatthet kan vi ikke ha på Svalbard. Når det gjelder Svalbard, har vi spesielle forpliktelser. Vi må gå i gang med et omstillingsprogram der vi legger inn ressurser som gjør at vi sikrer bosettingen.




Foreløpig har altså SV landet på at vi ikke ønsker fortsatt gruvedrift på Svalbard. Det er ikke fordi vi ikke ser behovet for å ha arbeidsplasser, og det er ikke fordi vi ikke ser behovet for å ta vare på de forpliktelsene vi har på Svalbard, men det er fordi vi ønsker å ha samsvar mellom liv og lære i miljøpolitikken. Vi ønsker å ha samsvar mellom liv og lære, der vi sier at vi ønsker andre energibærere enn dem som forurenser. Vi ønsker å satse på andre typer energikilder. Da må vi være konsekvente, sjøl om det smerter – i hvert fall smerter det meg å si nei til viktige arbeidsplasser i Svalbard-samfunnet.




Jeg er enig i det at det er gjort en god del viktige tiltak i forhold til å sikre seg på miljøsiden. Ser vi på transporten gjennom Akselsundet – som kanskje har vært mest debattert – er det gjort en god del grep for at den skal være så bra som overhodet mulig. Jeg er litt usikker på hvor bra det er. I de høringene vi har hatt i Stortinget, har vi fått tall fra 14 meter til 20 meter på dybden av dette sundet. Det er rart at det ikke går an å få et eksakte tall på hvor dypt det er. Det minner meg nesten om gutten Odin i Olav Duuns bok som spurte Bendik da de stod og kikket ut på havet der ute på Fosen: Er han djup, sjøen? – Ja, han går nå over huet på deg, svarte Bendik. Litt slik har jeg følt det her – tallene er liksom noe svingende, litt omtrentlige. Det forteller meg at det kan være fare for miljøulykker på Svalbard, båtulykker som kan føre til miljøkatastrofer. Vi må være oppmerksom på at det ligger en fare der. Men den viktigste årsaken til at vi går imot, er ikke den biten, for den syns jeg er rimelig godt ivaretatt, men det er de klimautslippene som kull fører til.




Helt til slutt vil jeg bare si at fra SVs side er vi beredt – hvis vi hadde fått flertall for det – til å bruke de pengene som nå går til bedriftene, til et omstillingsprogram over ti år, der vi skulle ha tatt med både fagfolk, folk fra lokalsamfunnet i Longyearbyen og en rekke andre for å prøve å få til nye arbeidsplasser på Svalbard, både innenfor forskning, utdanning og turisme, og også innenfor områder der dagens arbeidsfolk, gjennom opplæring og etterutdanning, kunne ha bekledd noen av de nye jobbene. Men vi registrerer at det ikke er flertall for det, og at det fortsatt blir kulldrift på Svalbard. Det må vi bare ta til etterretning. Men årsaken til at SV lander på dette standpunktet, er at vi ønsker å ha samsvar mellom liv og lære når det gjelder miljøpolitikken.




Med dette tar jeg opp forslaget fra SV.




 Inge Ryan har fremmet det forslaget han refererte til.




 Kol er eit sentralt element i ein norsk Svalbard-politikk, der Svalbardtraktaten og utanrikspolitikken spelar ei sentral rolle. Dette har bl.a. gjeve grunnlaget for framveksten av eit livskraftig lokalsamfunn som har etablert seg, og som er av største betydning for norsk suverenitet på øygruppa.




Næringsmessig toler ikkje slike lokalsamfunn brå endringar. Difor har Kristeleg Folkeparti gått inn for at ein held fram med koldrift på Svalbard i den nye gruva Svea Nord. Kristeleg Folkeparti støttar òg at staten går inn med eit etableringsbeløp på 150 mill. kr, og føreset at den vidare drifta skal gå i balanse.




Verksemda på Svalbard skal gå føre seg innafor miljømessige rammevilkår som er fastsette av miljømyndigheitene etter konsekvensutgreiingar og tilrådingar frå desse organa. Dei miljøpolitiske sidene ved utvinning av kol frå Svea Nord-feltet er drøfta i innstillinga frå komiteen. Spesielt er Kristeleg Folkeparti oppteken av at utskipinga av kolet gjennom det sårbare Akselsundet skal skje på ein forsvarleg måte.




Me tykkjer, saman med fleirtalet i komiteen, at seglingsføresegnene som ligg føre i dag, tek omsyn til dette. Me meiner at ei utgreiing av ei generell losplikt for Svalbard likevel er ynskjeleg. Dette gjeld òg i forhold til den auka cruisetrafikken på Svalbard. Vidare er dei skipa som blir brukte til denne transporten, slik at drivstoffet ligg på dekk. Dette meiner me er ei ekstra forsikring ved eit eventuelt uhell.




I tillegg har ein av miljøomsyn lagt vekt på at ein ny veg frå Longyearbyen til Svea Nord var uynskt på grunn av at den ville ha representert eit stort inngrep i ein tilnærma urørt og fascinerande natur.




Ut frå dette føler Kristeleg Folkeparti at det er rett å gje grønt lys til ei permanent drift av Svea Nord. Me må innrømma at det prinsipielt er vanskeleg å forsvara kol som ein framtidig energiberar, og at Noreg er med på dette. Men me vil både som parti og i eit samarbeid i Regjeringa satsa på ei auka forsking og utvikling av nye energiformer som på sikt kan overta den dominerande rolla som kol har i dag i verdas kraft- og energiforsyning. Men i den situasjonen me er i nå, meiner Kristeleg Folkeparti det er rett å gje Svalbard grønt lys for denne verksemda, som i lag med dei to andre søylene som lokalsamfunnet byggjer på – forsking og turisme – kan bidra til å skapa ei stabil og god busetjing på Svalbard.




 Det er ikke uten videre noe enkelt spørsmål Stortinget har til behandling i dag. På mange måter synes jeg det er et spørsmål som bærer i seg mange av de klassiske avveiningene som må gjøres mellom næringsvirksomhet, lokalsamfunn og miljøhensyn. I et større perspektiv er det også et viktig veivalg for Svalbardsamfunnet og for den samlede norske Svalbard-politikken.




Senterpartiet har kommet til at vi mener det er rett å gi grønt lys for videre kulldrift på Svalbard. Vi gjør ikke det uten en viss tvil. Vi gjør det etter en grundig diskusjon. På den ene siden tilsier miljøhensyn at kulldrift ikke bør oppmuntres. På den andre siden er det ingen tvil om at det vil svekke det lokale samfunnet på Svalbard betydelig dersom det ikke gis mulighet for videre kulldrift. Det vil igjen ha betydning for muligheten til å forvalte våre interesser etter Svalbardtraktaten.




Jeg tror i grunnen ingen av partiene er tjent med å bagatellisere de dilemmaene som dette spørsmålet bærer i seg, enten vi er for eller mot videre kulldrift. Senterpartiet legger stor vekt på det Svalbardsamfunnet sjøl sier om sin egen framtid. Jeg opplever det slik at det er en enstemmig røst fra dem som bor og arbeider på Svalbard, omkring spørsmålet. Det som sies om dette, må tas på alvor. For min del og for mitt partis del vil det veie tyngre enn det som sies i en interdepartemental arbeidsgruppe i så måte.




Jeg synes også det er grunn til å påpeke at det i proposisjonen vises til at så mye som en tredjedel av elev- og barnehagegrunnlaget kan bortfalle dersom gruvedriften avvikles. Man antar at dette, inkludert ringvirkninger, kan komme til å redusere innbyggertallet i Longyearbyen med bortimot 450 personer. Det er et meget viktig spørsmål for det lokale samfunnet.




Så til kullutvinning som miljøspørsmål. Kullutvinning er ingen miljøvennlig virksomhet. Det er betenkeligheter vi må se i øynene. Jeg synes ikke det er så veldig relevant i den sammenheng å diskutere om kullet er mer eller mindre rent – det må jeg oppriktig talt si. Kulldrift er forbundet med miljøproblemer. Det er et faktum vi må forholde oss til. Men vi må samtidig være villig til å foreta de avveiningene som er nødvendig mellom ulike hensyn – i dette tilfellet hensynet til Svalbardtraktaten, til lokalsamfunnet på Svalbard og til miljøspørsmålene. Nå er det slik at miljøhensynene ikke bare er knyttet til selve kulldriften, men også til hvordan kullet skipes ut og til transporten videre til markedet. Det er også en problemstilling som komiteen har tatt opp i sin innstilling.




Det er et langsiktig valg som en i realiteten tar i dag, og Senterpartiet synes at det i den sammenhengen ville ha vært naturlig at en, når det nå gis grønt lys for videre kulldrift, velger å ta en samlet gjennomgang av sikkerheten til sjøs rundt Svalbard. Det er en akilleshæl ikke bare for kulldriften, men også for annen transport. Både i forhold til kulltransporten og i forhold til annen skipstrafikk burde losplikten etter vår mening gjøres gjeldende for Svalbard-området. Jeg mener også at når det gjelder utskiping av kull, burde en i framtida sørge for at det er det mest miljøvennlige drivstoffet som blir brukt under transport.




Svalbard vil etter det vedtaket som gjøres i Stortinget i dag, ha flere ben å stå på i årene framover. Jeg tror i realiteten at det er en del optimisme knyttet til virksomheten på Svalbard. Turisme vil være viktig, men den har sine begrensinger. Forskningsaktiviteten vil være viktig, men den kan ikke alene eller i lag med turisme bidra til den stabiliteten som det lokale samfunnet på Svalbard kommer til å trenge. Det er tross alt kulldriften som vil bidra vesentlig for å oppnå det samvirket av ulik aktivitet som er nødvendig for at Svalbardsamfunnet skal kunne utvikle seg videre.




Når det gjelder økonomien i kulldriften, forutsettes det i utgangspunktet fra Stortingets side at den videre drift skal skje med lønnsomhet og uten statlige tilskudd. Men jeg må si at når jeg hører argumentasjonen til flertallet her i dag i forhold til suverenitet og i forhold til lokalsamfunn, er det vel ikke uten videre gitt at vi kan si at en avvikling hadde vært helt greit dersom virksomheten ikke kunne foregå uten statlige tilskudd. I forhold til den argumentasjonen enkelte har brukt her i dag, tror jeg vi da kunne ha kommet til å møte oss sjøl i døra.




Men komiteen er enig på dette punkt. Det er også bred enighet om den nye selskapsorganiseringen og om at det skal bevilges 150 mill. kr til aksjekapital for det nye selskapet.




Med dette vil jeg ta opp forslagene nr. 2, 3 og 4 fra Senterpartiet. Jeg vil i samme øyeblikk få lov til å omgjøre disse forslagene til oversendelsesforslag. På bakgrunn av de signaler som er kommet fra flere partier i dag, har jeg en forhåpning om at det i en bredere sammenheng og i en bredere debatt vil være mulighet for å ta opp disse spørsmålene på nytt for om mulig å få en tilslutning til dem da.




 Marit Arnstad har tatt opp de forslag hun refererte til, og hun har omgjort dem til oversendelsesforslag. Teksten i forslagene vil bli omgjort i tråd med dette.




 Det arktiske miljøet på Svalbard er svært sårbart for inngrep. Spørsmålet om vidare koldrift på Svalbard reiser vanskelege avvegingar. For eit miljøparti som Venstre er det spesielt viktig at dei miljømessige omsyna er godt varetekne.




Det er difor ein viktig føresetnad at drifta i Svea Nord-feltet skal foregå i samsvar med svalbardmiljølova og på bakgrunn av den breie konsekvensutgreiinga som er gjort. Venstre føreset vidare at utskipinga foregår slik at både miljøomsyn og tryggleik er fullt ut varetekne.




Regjeringa vurderer om losplikta skal utvidast til å gjelda Svalbard-området generelt. Venstre vil støtta ei generell losplikt også for turisttrafikken.Vi kan ikkje akseptera ulykker i eit så sårbart område, anten det gjeld utskiping av kol eller det gjeld annan transport. Og eg må få lov til å seia at eg er glad for at Senterpartiet gjorde om sine forslag til oversendingsforslag.




For Venstre er det også ein sentral føresetnad at vidare koldrift i Svea Nord skal gjennomførast utan ytterlegare statleg støtte.




Det er viktig at Noreg varetek sine plikter etter Svalbardtraktaten. Ein føresetnad for dette er at Noreg er tilstrekkeleg til stades på Svalbard.




Koldrifta har lang tradisjon på Svalbard og har blitt det viktigaste grunnlaget for busetjing i Svalbardsamfunnet gjennom heile året. Dette har vore viktig for den aktiviteten som etter kvart er bygd opp rundt turisme, forsking og utdanning.




Fleirtalet i komiteen understrekar i innstillinga at Svalbard sin politiske og folkerettslege situasjon er eineståande i verdssamanheng, og at Noreg har eit spesielt stort ansvar når det gjeld å utøva suvereniteten på Svalbard på ein måte som sikrar stabilitet, vern av villmarksmiljøet og ein ansvarleg ressursforvalting.




Venstre er ikkje overtydd om at desse viktige omsyna ville blitt godt nok varetekne dersom Noreg er mindre til stades på Svalbard.




Eg trur vi må erkjenna at andre næringar ikkje vil kunna overta den rolla koldrifta har i dag, og at utvinning i Svea Nord vil vera nødvendig for eit stort nok norsk nærvær i framtida og for ei handheving av suvereniteten.




Det er vidare viktig å understreka at heller ikkje anna næringsverksemd på Svalbard er utan miljøkonsekvensar. Blant anna vil ein sterk auke av turisttrafikken på Svalbard gå hardt ut over det svært sårbare, arktiske naturmiljøet.




Dersom ein ønskjer eit norsk miljø av ein viss storleik på Svalbard i framtida, er det ikkje gitt at alternativa til koldrift vil vera meir miljøvenlege.




Det må òg vera lov til å peika på at heller ikkje Sosialistisk Venstreparti, som i innstillinga er det einaste partiet som går mot utvinning i Svea Nord, ser ut til å ha noko alternativ til denne verksemda på Svalbard. Det einaste forslaget frå SV er eit uforpliktande fond til omstilling av Svalbardsamfunnet. Vi veit ikkje kva som vil kunna koma ut av eit slikt program.




Venstre vil understreka at spørsmålet om vidare koldrift på Svalbard ikkje er eit enkelt val. Vi meiner likevel at med dei klare føresetnadene som ligg til grunn når det gjeld miljøomsyn og tryggleik, vil det vera forsvarleg å opna for regulær drift i Svea Nord.




Venstre støttar innstillinga.




 Det blir replikkordskifte.




 Venstres representant snakket om at det eneste SV har å komme med i denne saken, er forslag om et lite uforpliktende fond.




Jeg må si at et beløp i størrelsesorden 150 mill. kr til et omstillingsprogram på Svalbard ikke er lite. Mener representanten fra Venstre at det er et lite fond? Det er det ene spørsmålet.




SV har hele tida sagt at vi ønsker andre typer aktivitet på Svalbard. Vi har en del konkrete forslag vi kunne ha kommet med, men vi syns ikke det er rett, for da bør både de som i dag bor på Svalbard, og en del fagfolk inn i bildet for å få utredet dette skikkelig, sånn at man kommer opp med noe som er realistisk, og som faktisk kan gjennomføres. Er Vihovde enig i at man bør få en grundig utredning dersom man skal kjøre et slikt omstillingsprogram?




 Det har jo foregått ein diskusjon om ein omstillingsprosess på Svalbard gjennom fleire år. Det har vore ein diskusjon om ein skal halda fram med koldrift, og om ein skal ha koldrift med statleg støtte eller ikkje. Og det har skjedd ei utvikling både når det gjeld forskingsbiten, og når det gjeld utdanningsbiten.




Men det eg ville fram til med kritikken til SV, er at eg synest ikkje dei kjem opp med klare nok alternativ til koldrift. Den diskusjonen har foregått i Svalbard-samfunnet. Det kan godt henda at dei kan halda fram med ein diskusjon om å få til fleire arbeidsplassar, arbeidsplassar som tar dei spesielle miljøomsyn som ein må ta dersom det skal etablerast arbeidsplassar på Svalbard. Men det er ein diskusjon som pågår framleis.




Når det gjeld fondet, synest vi det som SV har kome fram med i innstillinga, er litt for lite forpliktande til at ein kan få skikkelege alternativ til fortsatt koldrift på Svalbard.




 Flere har ikke bedt om ordet til replikk.




 Kystpartiet er meget fornøyd med komiteens tilråding om fortsatt kulldrift på Svalbard.




Kulldriften er avgjørende for fortsatt aktivitet på Svalbard, etter vår oppfatning. I et distriktspolitisk perspektiv er det viktig at denne aktiviteten fortsetter. Man skal også være oppmerksom på at det i all hovedsak er personer fra de tre nordligste fylkene som er sysselsatt på Svalbard, så det anser vi som meget viktig. Når det i tillegg viser seg at kullet i Svea Nord-feltet er av særs god kvalitet og blant det reneste på markedet, samt at driften ikke vil gi synlige inngrep i naturen, kan vi bare tilkjennegi at vi støtter flertallsinnstillingen fra komiteen.




Kystpartiet vil i tillegg støtte forslag nr. 3, fra Senterpartiet, som nå er omgjort til et oversendelsesforslag. Jeg synes det er veldig viktig at man ber Regjeringen se på sikkerheten til sjøs på Svalbard. Ikke bare rundt Svalbard, men også i hele Barentsområdet bør dette ha høy prioritet.




 Dagen i dag vil bli en merkedag for Svalbard-samfunnet.




Kulldriften på Svalbard har lange tradisjoner. Det er en kjensgjerning at dette samfunnet er bygd opp med kulldrift som basis. Det som har kommet til etterpå, må betraktes som binæringer.




Omstillingen i Svalbardsamfunnet har vært enorm. Jeg tilhører en generasjon som husker andre forhold på Svalbard godt. Arbeidsstokken var også den gangen meget stabil. De som fikk jobb på Svalbard, var sikret en god inntekt, selv om det innebar hardt arbeid og lange opphold borte fra familie og lokalmiljø. Reisemulighetene og kontaktmulighetene med hjemmet var også sterkt begrenset den gangen. Likevel var Svalbard – da som nå – manges drøm som arbeidsplass.




Også i dag har Svalbard stabil arbeidskraft, og fortsatt er det slik at distriktene i nord er best representert blant arbeidstakerne. Over 70 pst. av de ansatte er fra Nord-Norge, og det er klart at dette har betydning for bosettingen i distriktene i denne landsdelen.




Et stabilt norsk nærvær på Svalbard er en forutsetning for en troverdig og effektiv suverenitetsutøvelse. I denne sammenheng er kulldriften meget viktig. I dag har Svalbard et stort innslag av familier, og der er et aktivt næringsliv og et godt tjenestetilbud. Dette må vi sørge for å opprettholde også i framtiden.




Det er grunn til å glede seg over at vi nå kan videreføre kulldriften på Svalbard uten i framtiden å måtte pøse inn store offentlige pengesummer i driften, men i stedet få inntekter. Ny teknologi og god kullkvalitet gjør at det i framtiden vil være lønnsomt å utvinne kull på Svalbard. I år ventes produksjonen å komme opp i 1,8 millioner tonn fra den nye strossa i Svea Nord. Næringskomiteens medlemmer har ved selvsyn fått se hvordan dette foregår. Arbeidsforhold og effektivitet kan på ingen måte sammenlignes med det som var vanlig gruvedrift for noen få år siden. I dag står operatørene under sikret fjell og kontrollerer maskinene ved hjelp av fjernstyring. Komiteen ble orientert om opplæring, sikkerhetsbestemmelser og verneutstyr. I løpet av de siste årene er det gjennomført et omfattende opplæringsprogram som har resultert i at de fleste av gruvearbeiderne har tatt fagbrev. Vi opplevde en meget positiv arbeidsstokk som var oppriktig glad i arbeidsplassen sin, og som ventet i spenning på avgjørelsen her i Stortinget.




Miljøspørsmål har vært sterkt framme i debatten om videre kulldrift på Svalbard. Kull, olje og naturgass er de fossile energikildene som er mest utbredt på verdensbasis. Det er også slik at dette er den energiformen som er mest problematisk med tanke på utslipp.




Dette skaper selvfølgelig en viktig debatt, men uansett er det slik at denne energiproduksjonen fortsatt vil øke, og det er ikke noe som tilsier at kullets andel vil reduseres. Når vi da vet, som det har vært sagt tidligere i dag, at kull fra Store Norske vil utgjøre 2 promille av verdensproduksjonen, så settes dette i et perspektiv.




Jeg har stor tiltro til de omfattende konsekvensutredninger som er foretatt, og som bl.a. konkluderer med at kull fra Svea er det mest miljøvennlige alternativ sammenliknet med kull fra andre leverandørland.




Jeg er glad for at Stortinget i dag vil vedta videre kulldrift på Svalbard, og at vi nå kan få en langsiktighet for dette vitale gruvesamfunnet. Dette må være en god julehilsen til alle som er på Svalbard, og til oss andre i det norske samfunnet.




 Det er med tilfredshet jeg konstaterer at det synes å være bred politisk enighet om de overordnede målene og hovedtrekkene i norsk Svalbard-politikk, og at spørsmålet om den norske kullvirksomheten på Svalbard drøftes på denne bakgrunn.




Flertallet i komiteen støtter Regjeringens forslag om å gi grønt lys for åpning av regulær produksjonsdrift i Svea Nord-feltet etter det opplegget som er omtalt i proposisjonen, og som tilrår at det bevilges 150 mill. kr i ny aksjekapital til denne virksomheten. Gjennom det vedtaket Stortinget gjør i dag, vil vi alle håpe og tro at vi nå legger grunnlaget for en langsiktig videreføring av den norske kullvirksomheten på Svalbard, basert på lønnsom drift.




Norge har viktige nasjonale interesser å ivareta på Svalbard. Disse interessene knytter seg både til opprettholdelse av det norske samfunn på øygruppen, miljøvern, bevaring av ro og stabilitet i området og suverenitetshevdelse. Den norske kullvirksomheten kan derfor ikke betraktes isolert, men må vurderes innen rammen av norsk Svalbard-politikk. Behovet for helårlig aktivitet av et visst omfang, som grunnlag for permanent norsk tilstedeværelse, er et viktig moment i denne sammenheng.




I næringskomiteens innstilling gir et flertall uttrykk for at det er viktig at samfunnet i Longyearbyen blir opprettholdt om lag slik det er i dag, og at samfunnet videreutvikles. Dette må ses i sammenheng med at Norge vil utøve suvereniteten på øygruppen på en måte som sikrer fred, stabilitet, vern av villmarksmiljøet og en ansvarlig ressursforvaltning.




Jeg slutter meg til dette, og vil legge til at den mest troverdige og stabile norske tilstedeværelse på Svalbard sikrer vi ved å legge til rette for og utvikle virksomhet som har et sunt økonomisk fundament.




Store Norske har i mange år vært avhengig av betydelig statlig støtte til drift og investeringer. De fleste er enige om at en slik situasjon ikke kan fortsette. Forslaget i proposisjonen om å gi grønt lys til produksjonsdrift i Svea Nord er basert på at Store Norskes kullvirksomhet skilles ut i et eget heleid datterselskap som kan drives på et forretningsmessig grunnlag og uten statlig støtte. Med den egenkapital som nå tilføres selskapet, og den fleksibiliteten som selskapet gis til å tilpasse de årlige produksjonsvolumer til markedsutviklingen, bør selskapet nå kunne stå på egne ben økonomisk. Når jeg ser den imponerende innsatsen og entusiasmen som har blitt lagt ned i prosjektet fra alle ansatte i Store Norske så langt, har jeg den absolutt største forhåpning om at selskapet skal klare denne utfordringen.




Et flertall i utenrikskomiteen sier seg enig i at norsk gruvedrift på Svalbard bør være lønnsom, og understreker – som Regjeringen også gjør i proposisjonen – at ved en eventuell avvikling







«vil staten som eier måtte foreta en grundig og helhetlig vurdering av hvorledes norske interesser på Svalbard best kan ivaretas, også i forhold til Svalbardtraktatens bestemmelser.»




Med det vedtak som Stortinget fatter i dag, vil vi forhåpentligvis ikke stå overfor en slik problemstilling i overskuelig fremtid. Dersom det allikevel skulle skje, kan vi med tilfredshet konstatere at det er bred enighet om den type vurderinger som da må foretas.




Når kulldriften nå blir permanent, må hensynet til sikkerhet og miljø tillegges avgjørende vekt. Kullvirksomheten skal foregå innen miljømessige rammebetingelser, fastsatt av miljøvernmyndighetene, og i samsvar med reglene i svalbardmiljøloven. Og som komitelederen sa i sitt innlegg: Man har vurdert de negative konsekvensene opp mot de positive. Regjeringens syn fremgår av proposisjonen og for så vidt også av komiteens innstilling.




Jeg har notert meg at et flertall i komiteen anmoder Regjeringen om å vurdere om miljøsikkerheten blir bedre ivaretatt dersom det innføres losplikt for kullskipningene. Dette spørsmålet vil selvsagt bli fulgt opp.




Dersom Stortinget i dag treffer vedtak i tråd med tilrådingen fra et flertall i komiteen, vil jeg starte oppfølgingen av vedtaket på en generalforsamling i Store Norske som det er innkalt til allerede i morgen. Der vil kapitalutvidelsen bli vedtatt. Etter det vil det i stor grad være opp til selskapet selv.




Når det gjelder forslagene fra Senterpartiet – forslagene nr. 2, 3 og 4 – som nå er omgjort til oversendelsesforslag, ser jeg, i likhet med andre talere, at det er viktige problemstillinger som der tas opp. Og det er uttrykk for et engasjement for å sikre sjøfarten rundt Svalbard i sin alminnelighet, ikke bare i forbindelse med kulltransport. Det er ting jeg definitivt skal ta med meg videre.




Jørgen Kosmo hadde her gjeninntatt presidentplassen.




 De talere som heretter får ordet, har en taletid på inntil 3 minutter.




 Det gjorde inntrykk på meg å besøke Svalbardsamfunnet for første gong, og det gjorde inntrykk å vere inne i gruva i Svea og sjå moderne og effektiv utnytting av kol. Men eg hadde ikkje gjort jobben min om eg ikkje var i stand til å setje desse inntrykka i perspektiv då eg kom heim. Eg må dessverre innrømme at eg er usikker på om stortingsfleirtalet har tatt den oppgåva like mykje på alvor som SV har gjort.




Det verkar som om det ikkje er grenser for kor mykje pengar stortingsfleirtalet er villig til å bruke på miljøfiendtleg produksjon i dette landet. Eg skulle verkeleg ønskje at stortingsfleirtalet i staden var villig til å bruke pengane på omstilling til eit meir berekraftig næringsliv. Om vi hadde brukt desse 150 mill. kr på ein annan måte, er eg sikker på at vi kunne fått til masse spennande på Svalbard, noko som er ein smule meir framtidsretta enn koldrift.




Eg må seie at stortingsfleirtalet si bagatellisering av dei klimamessige konsekvensane uroar meg. Eg trudde det berre var eitt parti på Stortinget som ikkje trur på drivhuseffekten, no lurar eg.




Det har ikkje vore mykje tvil å spore i denne debatten. Fleirtalet verkar heilag overtydd om at koldrift er den einaste måten å hevde norsk suverenitet på Svalbard på. Eg synest denne skråsikkerheita er litt pussig. Vi har konklusjonen frå Steinnes-utvalet å ta omsyn til dersom vi vil. Der var konklusjonen at vidareføring av koldrifta ikkje var nødvendig for å halde oppe busetjinga for å hevde norsk suverenitet. Eg er overraska over at stortingsfleirtalet er så overtydd om at det motsatte er tilfellet.




Eg har full forståing for at Svalbardsamfunnet feirar denne dagen. Det er ikkje samfunnet sin kamp for å overleve SV er motstandar av, tvert imot. Vi ønskjer berre at denne overlevinga skal kunne skje på ein meir framtidsretta måte. Når det er sagt, vil eg likevel nytte høvet til å gratulere samfunnet med dagen. Sjølvsagt er også SV glade for at saka får ei avklaring, sjølv om eg er overtydd om at vårt forslag ville ha vore ein like god garanti for at samfunnet skal overleve, og ein mykje betre garanti for at Noreg faktisk tar dei internasjonale klimaforpliktingane på alvor.




 Jeg vil vise til saksordfører Lodve Solholms innlegg om hvor flertallet står. Også Fremskrittspartiet er med i flertallet når det gjelder hva som er ønskelig for den videre utviklingen på Svalbard.




Jeg sier meg også enig med representanten Bendiks Arnesen i at dette må være den største julegaven som Svalbardsamfunnet kan få, fordi det skapes sikkerhet om den fremtidige utviklingen. Men det er en forutsetning som legges til grunn, og det er at dette stort sett skal drives bedriftsøkonomisk lønnsomt.




Fremskrittspartiet støtter vanligvis ikke forslag om offentlig tilskudd til ulønnsom statsdrevet industri, men vi har gjort ett unntak. I alle år har vi støttet gruvevirksomheten på Svalbard fordi det har med suverenitet over øygruppen å gjøre. Den lange linjen i norsk svalbardpolitikk har helt siden Svalbardtraktaten av 1920 vært å sikre et troverdig norsk styre. Dette er i første rekke oppnådd gjennom en konsekvent etterlevelse av traktatens bestemmelser og opprettholdelse av norsk virksomhet, der kulldriften har vært avgjørende og helt sentral. Likevel har virksomheten slik den har utviklet seg, blitt kostbar, med en utgift på mange hundre tusen kroner i netto pr. innbygger. Derfor har det også vært slik i Fremskrittspartiet at vi fra tid til annen har diskutert om det har vært alternative løsningsmodeller og utviklingsbaner som har vært hensiktsmessige for Svalbardsamfunnet.




Når nå løsningen med Svea Nord har utkrystallisert seg som et realistisk alternativ, er vi glade for det. Jeg støtter innleggene fra flertallet i denne salen, og den argumentasjon som her er ført i marken.




 Flere har ikke bedt om ordet til sak nr. 8.

(Votering, se side 1238)





                    

 Under debatten er det satt
fram fire forslag. Det er

forslag
nr. 1, fra Inge Ryan på vegne av Sosialistisk Venstreparti

forslagene nr. 2–4, fra Marit
Arnstad på vegne av Senterpartiet

Under debatten har forslagsstilleren gjort
om forslagene fra Senterpartiet til oversendelsesforslag,
og de vil bli endret i tråd med dette. Forslag
nr. 2, fra Senterpartiet, lyder med endret tekst:

«Det
henstilles til Regjeringen om at losplikten gjøres gjeldende
for Svalbard. Regjeringen bes fremme en egen sak for hvordan dette
skal organiseres og finansieres.»

Forslag nr. 3, fra Senterpartiet, lyder med
endret tekst:

«Det henstilles til Regjeringen å komme
tilbake til Stortinget med sak om sikkerhet til sjøs på Svalbard.»

Forslag nr. 4, fra Senterpartiet, lyder med
endret tekst:

«Det henstilles til Regjeringen å sette
krav til fraktoperatørene på Svalbard om å benytte
marin diesel etter en eventuell overgangsordning.»

Disse tre forslagene er nå alle
i sin form oversendelsesforslag, og presidenten vil foreslå at
de oversendes Regjeringen uten realitetsvotering. – Det
anses bifalt.

Forslag nr. 1, fra Sosialistisk Venstreparti,
tas opp til votering. Forslaget lyder:

«Stortinget
etablerer ikke varig kulldrift i Svea Nord.
Stortinget ber Regjeringa i samarbeid med Store Norske
Spitsbergen Kulkompani A/S avvikle
gruvedrifta i Svea Nord over en 5-årsperiode.

Stortinget ber Regjeringa om å iverksette
et omstillingsprogram av Svalbardsamfunnet.

Stortinget ber Regjeringa sette ned en gruppe
bestående av medlemmer fra lokalbefolkningen, Svalbard Næringsutvikling
AS, Norges forskningsråd, SND, relevante forskningsmiljøer,
markedsinstitutter, miljøorganisasjoner, forbrukerorganisasjoner,
næringsliv fra Fastlands-Norge og evt. andre
relevante miljøer for å utforme en programskisse
som blant annet tar hensyn til krav om i) utvikling og anvendelse
av miljøvennlige produkter og/eller
prosesser, og ii) kommersialisering.

Stortinget ber Regjeringa komme tilbake til
Stortinget med det økonomiske opplegget på egnet
måte.»

Votering:

Forslaget fra Sosialistisk Venstreparti ble med 86 mot 15
stemmer ikke bifalt.

(Voteringsutskrift kl. 13.18.43)

Komiteen hadde innstillet:

I

På statsbudsjettet for 2001 blir det
gjort følgjande endringar:

Kap.

Post

Formål:

Kroner

Nærings-
og handelsdepartementet

951

Store Norske
Spitsbergen Kulkompani AS

90 (ny)

Aksjekapital, bevilges med 	

150 000 000

II

Stortinget samtykker i at Store Norske
Spitsbergen Kulkompani A/S igangsetter drift i Svea Nord-feltet
på Svalbard, etter det opplegg som er skissert
i selskapets forretningsplan og som er omtalt i proposisjonen.

 Presidenten antar at Sosialistisk
Venstreparti vil stemme imot.

Votering:

Komiteens innstilling bifaltes med 84 mot 15 stemmer.

(Voteringsutskrift kl. 13.19.11)


                    
                    

 Det skal voteres over sakene nr.
2–4 og nr. 8. Det foreligger ikke
noe voteringstema i sak nr. 1, og sakene nr. 5–7 vil bli
behandlet i et senere møte, sannsynligvis den 10. januar
2002.





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke
noe referat.

Presidenten benytter anledningen til å ønske alle
representantene, alle ansatte i Stortinget og i de politiske gruppene
på Stortinget samt medlemmene av presselosjen, selv om
de ikke er tilstede, en virkelig god jul, forhåpentligvis
en fredfull julehelg og en god start på det nye året.





                    
                    
                    

