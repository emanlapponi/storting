 Den innkalte vararepresentant for
Hordaland fylke, Rita 

Tveiten

, har tatt
sete.

Man fortsatte behandlingen av





                    
                    
                    

 Presidenten foreslår
at finansministerens redegjørelse
om stats- og nasjonalbudsjettet for 2002 i Stortingets møte
11. oktober 2001 og finansministerens redegjørelse
om endringer av St.prp. nr. 1 for 2001-2002 om statsbudsjettet medregnet
folketrygden 2002 i Stortingets møte 9. november
2001 vedlegges protokollen.

– Det anses vedtatt.


                    
                    

 Sak nr. 2 gjelder Budsjett-innst.
S. I for 2001-2002.

Til sak nr. 2 er det satt fram i alt 26 forslag.
Det er:

forslag nr. 1, fra Hill-Marta Solberg
på vegne av Arbeiderpartiet, Sosialistisk Venstreparti,
Senterpartiet og Kystpartiet

forslag nr. 2, fra Hill-Marta Solberg på vegne
av Arbeiderpartiet, Sosialistisk Venstreparti og Senterpartiet

forslag nr. 3, fra Hill-Marta Solberg på vegne
av Arbeiderpartiet

forslagene nr. 7–13, fra Siv Jensen på vegne
av Fremskrittspartiet

forslag nr. 4, fra Øystein Djupedal på vegne av
Sosialistisk Venstreparti, Senterpartiet
og Kystpartiet

forslagene nr. 5 og 6, fra Øystein Djupedal på vegne av
Sosialistisk Venstreparti og Senterpartiet

forslagene nr. 14–17 og 26, fra Øystein Djupedal
på vegne av Sosialistisk Venstreparti

forslagene nr. 18 og 19, fra Morten Lund på vegne
av Senterpartiet og Kystpartiet

forslagene nr. 20–24, fra Morten Lund på vegne
av Senterpartiet

forslag nr. 25, fra Karl-Anton Swensen på vegne
av Kystpartiet

Presidenten gjør oppmerksom på at
forslagene nr. 21–24, fra Senterpartiet, er trukket.

I den voteringen som nå følger,
vil presidenten starte med forslagene fra den minste fraksjonen
og gå videre etter økende størrelse.

Det voteres over forslag nr. 25, fra Kystpartiet.
Forslaget lyder:

«For
Stortingets behandling av statsbudsjettet medregnet folketrygden
for 2002 fastsettes følgende rammer for bevilgninger i
samsvar med inndelingen i rammeområder vedtatt av Stortinget
26. oktober 2001 og supplert 14. november 2001.

Nr.

Betegnelse

Rammesum

1

Statsforvaltning

10 290 073 000

2

Familie og forbruker

32 672 014 000

3

Kultur

2 258 550 000

4

Utenriks

16 022 201 000

5

Justis

10 310 010 000

6

Innvandring, regional
utvikling, bolig og arbeid

10 466 367 000

7

Dagpenger m.v.

14 587 800 000

8

Forsvar

27 251 831 000

9

Næring

4 708 270 000

10

Fiskeri

470 820 000

11

Landbruk

13 581 513 000

12

Olje og
energi

-73 849 420 000

13

Miljø

2 613 024 000

14

Stortinget m.v.

882 350 000

15

Sosial
og helse

56 931 005 000

16

Folketrygden, sosial
og helse

170 278 700 000

17

Kirke-, utdanning
og forskning

29 253 252 000

18

Samferdsel

17 966 305 000

19

Rammetilskudd m.v.
til kommunesektoren

72 539 300 000

20

Tilfeldige utgifter
og inntekter

6 709 474 000

21

Eksportgarantier
m.v.

-387 400 000

22

Finansadministrasjon

8 131 008 000

23

Skatter og avgifter

-564 275 700 000

24

Utbytte m.v.

-11 260 852 000

Sum før lånetransaksjoner og
overføring til/fra Statens Petroleumsfond

-141 849 505 000»

Votering:

Forslaget fra Kystpartiet ble mot 1 stemme ikke
bifalt.

 Det voteres over forslag
nr. 20, fra Senterpartiet. Forslaget lyder:

«A

For Stortingets
behandling av statsbudsjettet medregnet folketrygden for 2002 fastsettes
følgende rammer for bevilgninger i samsvar med inndelingen
i rammeområder vedtatt av Stortinget 26. oktober 2001 og supplert
14. november 2001.

Nr.

Betegnelse

Rammesum

1

Statsforvaltning

10 324 573 000

2

Familie og forbruker

32 450 114 000

3

Kultur

2 340 830 000

4

Utenriks

16 156 651 000

5

Justis

10 268 210 000

6

Innvandring, regional
utvikling, bolig og arbeid

11 090 567 000

7

Dagpenger m.v.

14 587 800 000

8

Forsvar

27 251 831 000

9

Næring

4 832 770 000

10

Fiskeri

479 320 000

11

Landbruk

13 833 013 000

12

Olje og
energi

-73 934 170 000

13

Miljø

2 607 179 000

14

Stortinget m.v.

882 350 000

15

Sosial
og helse

56 832 905 000

16

Folketrygden, sosial
og helse

170 087 100 000

17

Kirke-, utdanning
og forskning

31 003 572 000

18

Samferdsel

18 743 305 000

19

Rammetilskudd m.v.
til kommunesektoren

73 620 600 000

20

Tilfeldige utgifter
og inntekter

6 509 474 000

21

Eksportgarantier
m.v.

-387 400 000

22

Finansadministrasjon

8 151 008 000

23

Skatter og avgifter

-575 508 300 000

24

Utbytte m.v.

-10 713 352 000

Sum før lånetransaksjoner og
overføring til/fra Statens Petroleumsfond

-148 490 050 000

B

Stortinget ber
Regjeringen sørge for at alle kommuner som har
søkt om tilskudd til omsorgsboliger/sykehjemsplasser
i samråd med Husbanken og fylkesmann/ fylkeslege
innen fristen 1. oktober 2001, sikres tilskudd.

C

Det innføres
en toppfinansiering for særlig ressurskrevende
brukere av kommunale tjenester. Kommunene betaler en egenandel
på kr 600 000. Staten betaler 80 pst. av kostnadene utover
dette.»

Votering:

Forslaget fra Senterpartiet ble mot
10 stemmer ikke bifalt.

 Forslagene nr. 21–24,
fra Senterpartiet, er trukket.

Det voteres over forslag nr. 18, fra Senterpartiet
og Kystpartiet. Forslaget lyder:

«Stortinget
ber Regjeringen i forbindelse med revidert nasjonalbudsjett å legge
fram forslag til et nytt system for å sikre at norske
sjøfolk er konkurransedyktige.»

Votering:

Forslaget fra Senterpartiet og Kystpartiet
ble mot 11 stemmer ikke bifalt.

 Det voteres over forslag
nr. 19, fra Senterpartiet og Kystpartiet. Forslaget
lyder:

«Stortinget
ber Regjeringen legge fram sak for Stortinget om utflytting av statlige
arbeidsplasser fra Oslo.»

Sosialistisk Venstreparti har varslet at de ønsker å støtte
forslaget.

Votering:

Forslaget fra Senterpartiet og Kystpartiet
ble med 126 mot 36 stemmer ikke bifalt.

(Voteringsutskrift kl. 21.25.29)

 Forslagene nr. 14–17,
fra Sosialistisk Venstreparti, tas opp til votering.

Forslag nr. 14 lyder:

«A

For Stortingets
behandling av statsbudsjettet medregnet folketrygden for 2002 fastsettes
følgende rammer for bevilgninger i samsvar med inndelingen
i rammeområder vedtatt av Stortinget 26. oktober 2001 og supplert
14. november 2001.

Nr.

Betegnelse

Rammesum

1

Statsforvaltning

10 336 213 000

2

Familie og forbruker

32 143 482 000

3

Kultur

2 452 850 000

4

Utenriks

16 501 556 000

5

Justis

10 254 610 000

6

Innvandring, regional
utvikling, bolig og arbeid

11 560 067 000

7

Dagpenger mv.

14 537 800 000

8

Forsvar

24 434 831 000

9

Næring

4 729 270 000

10

Fiskeri

479 320 000

11

Landbruk

13 801 613 000

12

Olje og
energi

-75 727 420 000

13

Miljø

2 790 179 000

14

Stortinget mv.

882 350 000

15

Sosial
og helse

56 078 505 000

16

Folketrygden, sosial
og helse

170 287 600 000

17

Kirke-, utdanning
og forskning

32 567 302 000

18

Samferdsel

18 403 605 000

19

Rammetilskudd m.v.
til kommunesektoren

75 368 600 000

20

Tilfeldige utgifter
og inntekter

6 709 474 000

21

Eksportgarantier
mv.

-387 400 000

22

Finansadministrasjon

8 167 208 000

23

Skatter og avgifter

-575 941 700 000

24

Utbytte mv.

-10 573 352 000

Sum før lånetransaksjoner og
overføring til/fra Statens Petroleumsfond

-150 143 437 000

B

Det innføres
en statlig toppfinansiering for særlig ressurskrevende
brukere av kommunale tjenester der alle utgifter over
600 000 kroner pr. bruker dekkes av staten.»

Forslag nr. 15 lyder:

«Stortinget
ber Regjeringen øremerke 5 mrd. kroner av Petroleumsfondet
til investeringer i de 48 fattigste land i verden (de såkalte
MUL-land).»

Forslag nr. 16 lyder:

«Regjeringen
pålegges å utrede de distriktspolitiske konsekvenser
av alle vedtak i struktur- og regionalpolitikken.»

Forslag nr. 17 lyder:

«Stortinget
ber Regjeringen legge frem en plan for økt tilgang på arbeidskraft,
tidlig i 2002.»

Votering:

Forslagene fra Sosialistisk Venstreparti ble med 137 mot
24 stemmer ikke bifalt.

(Voteringsutskrift kl. 21.26.05)

 Det voteres så over
forslag nr. 26, fra Sosialistisk Venstreparti. Forslaget lyder:

«Stortinget
ber Regjeringa stoppe forberedelsene til salg av statens aksjer
i DNB, i påvente av en melding til Stortinget om hvilke
tiltak som kan iverksettes for å sikre at noen
av de store bank og forsikringsselskapene forblir i nasjonalt eie.»

Senterpartiet har varslet at de ønsker å støtte
forslaget.

Voteringstavlene viste at det
var avgitt 132 stemmer mot og 27 stemmer for forslaget fra Sosialistisk
Venstreparti.

(Voteringsutskrift kl. 21.26.32)

  

(fra salen): 

President! Jeg stemte feil! Jeg stemte mot,
men skulle ha stemt for.

 Da blir stemmetallene 131 mot og
28 for forslaget fra Sosialistisk Venstreparti, og dermed er forslaget
forkastet.

Forslagene nr. 5 og 6, fra Sosialistisk Venstreparti
og Senterpartiet, tas opp til votering.

Forslag nr. 5 lyder:

«Stortinget
ber Regjeringen iverksette en aksjon
for å kartlegge og bekjempe svart økonomi.»

Forslag nr. 6 lyder:

«Stortinget
ber Regjeringen oppta forhandlinger med hver enkelt fylkeskommune
om oppgjøret for eiendomsmassen og nivået
for uttrekket av fylkeskommunens driftsutgifter i tråd
med føringer lagt i merknaden under kap 2.2.2 i Innst.
S. nr. 326 (2000-2001).

Det opprettes en voldgiftsordning for endelig
fastsetting av oppgjør der det ikke oppnås
enighet i forhandlingene.»

Votering:

Forslagene fra Sosialistisk Venstreparti og Senterpartiet
ble med 129 mot 33 stemmer ikke bifalt.

(Voteringsutskrift kl. 21.27.23)

 Det voteres over forslag
nr. 4, fra Sosialistisk Venstreparti, Senterpartiet
og Kystpartiet. Forslaget lyder:

«Stortinget
ber Regjeringen videreføre dagens organisering og eiermessige
departementstilknytning for SIVA-Selskapet for industrivekst.»

Votering:

Forslaget fra Sosialistisk Venstreparti, Senterpartiet
og Kystpartiet ble med 128 mot 34 stemmer ikke bifalt.

(Voteringsutskrift kl. 21.27.50)

 Forslagene nr. 7–13,
fra Fremskrittspartiet, tas opp til votering.

Forslag nr. 7 lyder:

«A

For Stortingets
behandling av statsbudsjettet medregnet folketrygden for 2002 fastsettes
følgende rammer for bevilgninger i samsvar med inndelingen
i rammeområder vedtatt av Stortinget 26. oktober 2001 og supplert
14. november 2001.

Nr.

Betegnelse

Rammesum

1

Statsforvaltning

9 997 814 500

2

Familie og forbruker

32 888 159 000

3

Kultur

1 323 003 000

4

Utenriks

10 523 456 000

5

Justis

10 628 223 000

6

Innvandring, regional
utvikling, bolig og arbeid

7 709 511 000

7

Dagpenger mv.

13 387 800 000

8

Forsvar

27 710 661 793

9

Næring

4 720 220 000

10

Fiskeri

446 320 000

11

Landbruk

8 359 013 000

12

Olje og
energi

-74 496 900 000

13

Miljø

2 555 839 000

14

Stortinget mv.

882 350 000

15

Sosial
og helse

57 476 905 000

16

Folketrygden, sosial
og helse

170 740 400 000

17

Kirke-, utdanning
og forskning

28 751 364 000

18

Samferdsel

19 055 905 000

19

Rammetilskudd m.v.
til kommunesektoren

67 648 691 000

20

Tilfeldige utgifter
og inntekter

6 715 724 000

21

Eksportgarantier
mv.

-387 400 000

22

Finansadministrasjon

7 925 893 000

23

Skatter og avgifter

-534 344 700 000

24

Utbytte mv.

-11 174 602 000

Sum før lånetransaksjoner og
overføring til/fra Statens Petroleumsfond

-130 956 349 707

B

I Bevilgningsreglementet § 5
Utgiftene gjøres følgende endring:

Nytt punkt 5
skal lyde:

Avdelingen for
kjøp av varer og tjenester fra utlandet

C

I Stortingets
vedtak av 26. oktober 2001 om statsbudsjettets fordeling til komiteene
gjøres følgende endring/tillegg under
finanskomiteen: Rammeområde 25 (Utenlandsbudsjett).

D

Under rammeområde
25 Utenlandsbudsjett bevilges for 2002 i henhold til oppstillingen
nedenfor:

Inntekter

(Overført fra Petroleumsfondet) 

10 450 000 000 

Utgifter

Ekstraordinært
kjøp av utstyr til sykehus 

1 000 000 000 

Kjøp av
rednings- og politihelikoptre 

1 000 000 000 

Forskningsutstyr 

600 000 000 

Politibiler o.a.
utstyr 

300 000 000 

IKT-utstyr til utdanningssektoren 

1 000 000 000 

Fondskapital forskningsfondet 

2 000 000 000 

Støtte til
hjemsendelse av flyktninger 

500 000 000 

Omsorgsboliger og
sykehjem 

1 000 000 000 

Veibygging 

1 500 000 000 

Lufthavnsutstyr 

300 000 000 

Turistreklame i utlandet 

200 000 000 

Studieplasser i utlandet 

500 000 000 

Behandlingsreiser 

300 000 000 

FNs høykommisær
for flyktninger 

100 000 000 

Markedsføring
sel- og hvalfangst

50 000 000

Norges Eksportråd 

100 000 000»

Forslag nr. 8 lyder:

«Stortinget
ber Regjeringen fremme de lovendringsforslag i sentralbankloven
som er nødvendig for å sikre Norges Bank operativ
uavhengighet i forhold til Finansdepartementet.»

Forslag nr. 9 lyder:

«Stortinget
ber Regjeringen fremme de nødvendige forslag for å gjøre
kompensasjonsordningen for merverdiavgift til kommuner og fylkeskommuner
generell.»

Forslag nr. 10 lyder:

«Stortinget
ber Regjeringen legge frem et reguleringsregnskap for eksisterende
lovreguleringer, slik at kostnaden ved reguleringen kan måles
opp mot formålet samt en vurdering av å innføre
offentlig betaling til bedrifter for arbeid med skjemaer som kun
har statistisk verdi for det offentlige.»

Forslag nr. 11 lyder:

«Stortinget
ber Regjeringen utrede et nytt system for hel- eller delfinansiering
av pensjoner basert på avkastningen av folketrygdfondet
og petroleumsfondet og, ved delfinansiering, forslag om innføring
av øremerkede pensjons- og helsepremier som betales av
arbeidsgivere og arbeidstagere.»

Forslag nr. 12 lyder:

«Stortinget
ber Regjeringen legge frem en vurdering av grunnlaget for merverdiavgift
på norsk ukepresse.»

Forslag nr. 13 lyder:

«Stortinget
ber Regjeringen i forbindelse med Revidert budsjett 2002
legge frem sak om energibedrifter og konsernmessig samordning
av grunnrenteskatten, innføring av tak på eiendomsskatten
og tekniske skatteendringer slik at spottpris legges til
grunn og ikke selskapets reelle inntekter.»

Votering:

Forslagene fra Fremskrittspartiet
ble med 135 mot 27 stemmer ikke bifalt.

(Voteringsutskrift kl. 21.28.18)

 Det voteres over forslag
nr. 3, fra Arbeiderpartiet. Forslaget lyder:

«For
Stortingets behandling av statsbudsjettet medregnet folketrygden
for 2002 fastsettes følgende rammer for bevilgninger i
samsvar med inndelingen i rammeområder vedtatt av Stortinget
26. oktober 2001 og supplert 14. november 2001.

Nr.

Betegnelse

Rammesum

1

Statsforvaltning

10 319 573 000

2

Familie og forbruker

32 672 014 000

3

Kultur

2 272 400 000

4

Utenriks

16 131 651 000

5

Justis

10 265 010 000

6

Innvandring, regional utvikling,
bolig og arbeid

10 694 167 000

7

Dagpenger mv.

15 074 800 000

8

Forsvar

27 251 831 000

9

Næring

4 587 770 000

10

Fiskeri

471 320 000

11

Landbruk

13 583 613 000

12

Olje og
energi

-73 854 170 000

13

Miljø

2 596 679 000

14

Stortinget mv.

882 350 000

15

Sosial
og helse

56 712 105 000

16

Folketrygden, sosial
og helse

170 712 600 000

17

Kirke-, utdanning
og forskning

29 576 802 000

18

Samferdsel

17 833 305 000

19

Rammetilskudd m.v.
til kommunesektoren

71 375 600 000

20

Tilfeldige utgifter
og inntekter

6 609 474 000

21

Eksportgarantier
mv.

-367 400 000

22

Finansadministrasjon

8 151 008 000

23

Skatter og avgifter

-572 456 700 000

24

Utbytte mv.

-11 215 802 000

Sum før lånetransaksjoner og
overføring til/fra Statens Petroleumsfond

-150 120 000 000»

Votering:

Forslaget fra Arbeiderpartiet
ble med 120 mot 42 stemmer ikke bifalt.

(Voteringsutskrift kl. 21.28.43)

 Det voteres over forslag
nr. 2, fra Arbeiderpartiet, Sosialistisk Venstreparti og Senterpartiet.
Forslaget lyder:

«Stortinget
ber Regjeringen foreta en gjennomgang av Luftfartsverkets økonomi,
og vurdere behov for tilleggsbevilgninger eller andre
tiltak i 2002 på bakgrunn av Luftfartsverkets svært
usikre inntektsgrunnlag. Gjennomgangen forutsettes også å omfatte
forholdet mellom administrasjon
og drift i Luftfartsverket. Regjeringen bes om å komme
tilbake til dette til Stortinget på egnet måte
så raskt som mulig, og senest i vårsesjonen 2002.»

Fremskrittspartiet har varslet at de ønsker å stemme for
forslaget.

Votering:

Forslaget fra Arbeiderpartiet, Sosialistisk Venstreparti og
Senterpartiet bifaltes med 101 mot 62 stemmer.

(Voteringsutskrift kl. 21.29.29)

 Det voteres over forslag
nr. 1, fra Arbeiderpartiet, Sosialistisk Venstreparti, Senterpartiet
og Kystpartiet. Forslaget lyder:

«Stortinget
ber Regjeringen trekke tilbake forslag om endring i statlige
eierposter, jf. romertallsvedtak XII i St.prp. nr. 1. Tillegg nr.
4 (2001-2002), og komme tilbake til dette på egnet måte.»

Votering:

Forslaget fra Arbeiderpartiet, Sosialistisk Venstreparti,
Senterpartiet og Kystpartiet ble med 88 mot
74 stemmer ikke bifalt.

(Voteringsutskrift kl. 21.29.58)

 Det skal så voteres
over innstillingens forslag til vedtak I. Det er gjennom dette vedtaket
Stortinget fastsetter rammene for den videre behandling av budsjettet.

Presidenten har forstått det slik
at statsministeren har gjort det klart at Stortingets tilslutning
til dette forslaget er nødvendig for at Regjeringen skal
kunne fortsette. Vi står da overfor det som i konstitusjonell
språkbruk kalles kabinettsspørsmål.

Det er tradisjon for at Stortinget i en slik
situasjon voterer ved navneopprop, og presidenten vil
derfor foreslå at vi gjør det slik.

– Det anses vedtatt.

Komiteen hadde innstillet:

For Stortingets behandling av statsbudsjettet
medregnet folketrygden for 2002 fastsettes følgende rammer
for bevilgninger i samsvar med inndelingen i rammeområder vedtatt
av Stortinget 26. oktober 2001 og supplert 14. november 2001.

Nr.

Betegnelse

Rammesum

1

Statsforvaltning

10 225 073 000

2

Familie og forbruker

32 672 014 000

3

Kultur

2 218 400 000

4

Utenriks

16 126 856 000

5

Justis

10 280 010 000

6

Innvandring, regional
utvikling, bolig og arbeid

10 216 567 000

7

Dagpenger mv.

15 087 800 000

8

Forsvar

27 251 831 000

9

Næring

4 307 320 000

10

Fiskeri

436 320 000

11

Landbruk

13 279 513 000

12

Olje og
energi

-73 849 420 000

13

Miljø

2 560 024 000

14

Stortinget mv.

882 350 000

15

Sosial
og helse

56 921 005 000

16

Folketrygden, sosial
og helse

170 223 700 000

17

Kirke-, utdanning
og forskning

29 229 452 000

18

Samferdsel

17 759 305 000

19

Rammetilskudd m.v.
til kommunesektoren

70 930 100 000

20

Tilfeldige utgifter
og inntekter

6 644 474 000

21

Eksportgarantier
mv.

-387 400 000

22

Finansadministrasjon

8 151 008 000

23

Skatter og avgifter

-569 740 700 000

24

Utbytte mv.

-11 545 602 000

Sum før lånetransaksjoner
og overføring til/fra Statens Petroleumsfond

-150 120 000 000

 Navneoppropet vil starte med representant
nr. 6 for Oppland fylke.

Votering:

Komiteens innstilling bifaltes med 88 mot 75 stemmer.

De 88 representantene som stemte for
komiteens innstilling, var:

Thore A. Nistad, Brit I. H. Andreassen, Heidi
Larssen, Carl I. Hagen, Afshan Rafiq, Lars Rise, Siv Jensen, Trine Skei
Grande, Ine Marie Eriksen, Hans R. Kjæstad, Bent Høie,
Bjørg Tørresdal, Jan Simonsen, Finn Martin Vallersnes,
Olaf Gjedrem, Øyvind Vaksdal, Siri A. Meling, Magne Aarøen,
Sverre J. Hoddevik, John I. Alvheim, Kari Lise
Holmberg, Bror Yngve Rahm, Åge Konradsen, Øyvind Korsberg, Ivar
Østberg, Per Sandberg, Arne Lyngstad, Michael Momyr, Christopher
Stensaker, Ola T. Lånke, Linda Cathrine Hofstad, Svein
Flåtten, Per Ove Width, Hans Kristian Hogsnes, Elsa
Skarbøvik, Per Erik Monsen, Martin Engeset, Øystein Hedstrøm,
Odd Holten, Carsten Dybevig, Henrik Rød, Jan Olav Olsen, Åse
Gunhild Woie Duesund, Torbjørn Andersen, Jon Lilletun, Anne
Berit Andersen, Dagrun Eriksen, Peter Gitmark, Sonja Irene Sjøli,
Jan Tore Sanner, Ursula Evje, Leif Frode Onarheim, Einar
Holstad, André Kvakkestad, Julie Christiansen,
Morten Høglund, André Dahl, Trond Helleland, Ulf
Erik Knudsen, Beate Heieren Hundhammer, Finn Kristian
Marthinsen, Raymond Robertsen, Bjørn Hernæs,
Per Roar Bredvold, Åse Wisløff Nilssen, Oddvard
Nilsen, Arne Sortevik, Ingebrigt S. Sørfonn,
Øyvind Halleraker, Gjermund Hagesæter, Anita Apelthun
Sæle, Torbjørn Hansen, May Britt Vihovde, Karin
S. Woldseth, Ingmar Ljones, Silja Ekeland, Rigmor Andersen Eide,
Petter Løvik, Lodve Solholm, Modulf Aukan, Elisabeth
Røbekk Nørve, Harald T. Nesvik, Kenneth Svendsen,
Ivar Kristiansen, Jan Sahl, Jan Arild Ellingsen, Søren
Fredrik Voie og Olemic Thommessen.

De 75 representantene som stemte mot forslaget,
var:

Torstein Rudihagen, Jens Stoltenberg, Kristin
Halvorsen, Marit Nybakk, Heikki Holmås, Bjørgulv
Froyn, Heidi Sørensen, Ragnar Bøe Elgsaas, Tore
Nordtun, Hallgeir H. Langeland, Oddbjørg Ausdal Starrfelt, Magnhild
Meltveit Kleppa, Reidar Sandal, Jorunn Ringstad, Heidi
Grande Røys, Sigvald Oppebøen Hansen, Sigbjørn
Molvik, Rolf Erling Andersen, Bendiks H. Arnesen, Lena
Jensen, Synnøve Konglevoll, Bjarne Håkon Hanssen,
Marit Arnstad, Aud Gaundal, Inge Ryan, Gunhild Øyangen,
Øystein Djupedal, Trond Giske, Gunn Karin Gjul, Ingvild Vaggen Malvik,
Morten Lund, Jørgen Kosmo, Inga Marte Thorkildsen, Anne
Helen Rui, Signe Øye, Svein Roald Hansen, May Hansen, Gunnar Halvorsen,
Rolf Terje Klungland, Vidar Bjørnstad, Rolf Reikvam, Grethe
Fossli, Kjell Engebretsen, Siri Hall Arnøy, Åslaug
Haga, Thorbjørn Jagland, Sigrun Eng, Magnar Lund Bergo,
Karl Eirik Schjøtt-Pedersen, Olav Gunnar Ballo, Eva M.
Nielsen, Sylvia Brustad, Eirin Faldet, Karin Andersen, Knut Storberget,
Ola D. Gløtvold, Ranveig Frøiland, Ågot Valle,
Olav Akselsen, Rita Tveiten, Audun Bjørlo Lysbakken, Rune
J. Skjælaaen, Asmund Kristoffersen, Bjørn Jacobsen,
Eli Sollied Øveraas, Hill-Marta Solberg, Geir-Ketil Hansen,
Torny Pedersen, Karl-Anton Swensen, Odd Roger Enoksen, Tor-Arne
Strøm, Åsa Elvik, Berit Brørby, Inger S. Enger
og Kjetil Bjørklund.

Følgende 2 representanter hadde forfall:

Karita Bekkemellem Orheim og Haakon Blankenborg.

Videre var innstillet:

St.meld. nr. 1 (2001-2002) – Nasjonalbudsjettet
2002 – vedlegges protokollen.

Votering:

Komiteens innstilling bifaltes enstemmig.


                    
                    

 Til denne saken er det satt
fram i alt 32 forslag inntatt på sidene 101–138
i instillingen.. Det er

forslagene nr. 1, 6, 10 og 15, fra
Hill-Marta Solberg på vegne av Arbeiderpartiet

forslagene nr. 2, 8, 11, 16 og 24–26, fra Siv Jensen
på vegne av Fremskrittspartiet

forslagene nr. 22 og 23, fra Siv Jensen på vegne
av Fremskrittspartiet og Kystpartiet

forslagene nr. 3, 12, 17 og 27–29, fra Øystein
Djupedal på vegne av Sosialistisk Venstreparti

forslag nr. 20, fra Øystein Djupedal på vegne av Sosialistisk
Venstreparti, Senterpartiet og Kystpartiet

forslag nr. 21, fra Øystein Djupedal på vegne av Sosialistisk
Venstreparti og Senterpartiet

forslag nr. 7, fra Øystein Djupedal på vegne av
Sosialistisk Venstreparti og Kystpartiet

forslagene nr. 4, 9, 13, 18 og 30–32, fra Morten
Lund på vegne av Senterpartiet og

forslagene nr. 5, 14 og 19, fra Karl-Anton Swensen på vegne
av Kystpartiet

Når det gjelder den videre votering,
vil presidenten henvise til § 19 i Stortingets
forretningsorden. Der går det fram at når det
er gjort vedtak om beløpsrammer for de 24 rammeområdene
som budsjettet er delt inn i, kan ikke de vedtatte beløp
fravikes ved den videre behandling av rammeområdene. Slikt
vedtak ble gjort under foregående sak, og av dette følger
at en del av de framsatte mindretallsforslag som nå foreligger, ikke
vil komme til votering og følgelig vil bortfalle fordi
de bygger på andre rammebeløp enn de
vedtatte. Det gjelder forslagene nr. 1–19 i den innstillingen
som det nå skal voteres over. Forslagene nr. 20–32
er rammeuavhengige, så disse vil det bli votert over.

Presidenten tar da først opp til votering
de rammeuavhengige mindretallsforslagene.

Presidenten gjør oppmerksom på at
Kystpartiet skal være medforslagsstiller til
forslag nr. 30. For øvrig har Kystpartiet varslet støtte
til forslagene nr. 31 og 32. Presidenten vil først la votere
over disse forslagene. Forslag nr. 30, fra Senterpartiet
og Kystpartiet, lyder:

«Stortinget
ber Regjeringen fremme forslag i Revidert nasjonalbudsjett 2002
om å fjerne arveavgiften på næringsformue
ved generasjonsskifte i ikke-børsnoterte familieeide foretak.»

Forslag nr. 31, fra Senterpartiet, lyder:

«Stortinget
ber Regjeringen legge frem sak for Stortinget om å gjøre
selskapsskatten kommunal og produksjonsstedsbundet.»

Forslag nr. 32, fra Senterpartiet, lyder:

«Stortinget
ber Regjeringen vurdere et særskilt inntektsfradrag ved
ligning av inntekter fra jordbruket og komme tilbake med forslag
om dette i forbindelse med Revidert nasjonalbudsjett.»

Votering:

Forslag nr. 30 fra Senterpartiet og
Kystpartiet, og forslagene nr. 31 og 32, fra Senterpartiet, ble
mot 11 stemmer ikke bifalt.

 Det voteres over forslagene
nr. 27–29, fra Sosialistisk Venstreparti.

Forslag nr. 27 lyder:

«Stortinget
ber Regjeringen foreslå provenynøytrale endringer
i avgiftssystemet, med sikte på å fjerne avgifter
som ikke har noen rimelig forklaring.»

Forslag nr. 28 lyder:

«Stortinget
ber Regjeringen legge frem et forslag til oppheving av de særlige
reglene for rederiselskaper i skatteloven §§ 8-10
flg. med virkning fra og med inntektsåret 2001, samt komme
med forslag til egnede overgangsregler.»

Forslag nr. 29 lyder:

«Stortinget
ber Regjeringen foreta en samlet gjennomgang av nivået
på alkoholavgiftene i forhold til å begrense alkoholforbruket
og redusere omfanget av illegal alkoholomsetning. Nivået
på forebyggende arbeid og kontrolltiltak må også vurderes
i denne sammenhengen. Dette legges fram for Stortinget i forbindelse
med Revidert nasjonalbudsjett.»

Votering:

Forslagene fra Sosialistisk Venstreparti ble med 140 mot
22 stemmer ikke bifalt.

(Voteringsutskrift kl. 21.43.50)

 Det voteres over forslagene
nr. 24–26, fra Fremskrittspartiet.

Forslag nr. 24 lyder:

«Stortinget
ber Regjeringen komme tilbake til Stortinget med forslag om å avvikle
ordningen med miljødifferensiert årsavgift
for dieseldrevne kjøretøy.»

Forslag nr. 25 lyder:

«Stortinget
ber Regjeringen i forbindelse med Revidert nasjonalbudsjett legge
frem forslag om å avvikle ordningen
med vektgradert årsavgift basert på to fjæringssystem.»

Forslag nr. 26 lyder:

«Stortinget
ber Regjeringen legge frem en plan for avvikling
av grunnavgiften på engangsemballasje for drikkevarer snarest,
og senest i stasbudsjettet for 2003.»

Votering:

Forslagene fra Fremskrittspartiet
ble med 137 mot 26 stemmer ikke bifalt.

(Voteringsutskrift kl. 21.44.16)

 Det voteres over forslagene
nr. 22 og 23, fra Fremskrittspartiet
og Kystpartiet.

Forslag nr. 22 lyder:

«Stortinget
ber Regjeringen fremme en plan for avvikling
av avgiften på sjokolade- og sukkervarer senest i budsjettet
for 2003.»

Forslag nr. 23 lyder:

«Stortinget
ber Regjeringen i Revidert nasjonalbudsjett for 2002 legge frem
en nedtrappingsplan for avgift på båtmotorer.»

Votering:

Forslagene fra Fremskrittspartiet
og Kystpartiet ble med 136 mot 27 stemmer ikke bifalt.

(Voteringsutskrift kl. 21.44.45)

 Det vil så bli votert
over forslag nr. 21, fra Sosialistisk Venstreparti og Senterpartiet.
Forslaget lyder:

«Stortinget
ber Regjeringen om å legge fram en gjennomgang av avskrivningssatsene.
Formålet skal være å finne
fram til satser som baserer seg på en avskrivningstid som
reflekterer den faktiske verdiforringelsen.»

Votering:

Forslaget fra Sosialistisk Venstreparti og Senterpartiet ble
med 130 mot 33 stemmer ikke bifalt.

(Voteringsutskrift kl. 21.45.20)

 Vi skal så votere
over forslag nr. 20, fra Sosialistisk Venstreparti, Senterpartiet
og Kystpartiet. Forslaget lyder:

«1.
Stortinget ber Regjeringen om å legge fram Protokoll 3
til EØS-avtalen til behandling i Stortinget.

2. Behandling av forslag til vedtak II bokstav
B i vedtak om tollavgifter for budsjetterminen 2002 utsettes til etter
at Protokoll 3 til EØS-avtalen har vært gjenstand for behandling
i Stortinget.»

Votering:

Forslaget fra Sosialistisk Venstreparti, Senterpartiet
og Kystpartiet ble med 34 mot 128 stemmer ikke bifalt.

(Voteringsutskrift kl. 21.45.44)

 Presidenten fikk her ikke
votert, så stemmetallene skal være 34
for og 129 mot forslaget – inkludert presidenten!

Det skal så voteres over innstillingens
forslag til vedtak, og vi starter med rammeområde 19.

Presidenten gjør oppmerksom på at
til det rammeområdet som vi nå skal stemme over,
foreligger det mindretallsforslag fra Arbeiderpartiet,
Fremskrittspartiet, Sosialistisk Venstreparti, Senterpartiet
og Kystpartiet – det er forslagene nr. 1, 2, 3, 4 og 5.
Som presidenten har redegjort for, bortfaller disse forslagene i
tråd med bestemmelsen i § 19 i Stortingets
forretningsorden. Presidenten går ut fra at ingen er i
tvil om det.

Komiteen hadde innstillet:

A Rammeområde 19 
 (Rammetilskudd mv. til kommunesektoren)

På statsbudsjettet for 2002 bevilges
under:

Kap.

Post

Formål:

Kroner

Kroner

Utgifter

571

Rammetilskudd til
kommuner (jf. kap.3571)

21

Kunnskapsutvikling
og drift av inntektssystemet 	

5 000 000

60

Innbyggertilskudd
	

32 330 072 000

62

Nord-Norge-tilskudd
	

1 080 987 000

63

Regionaltilskudd
	

575 118 000

64

Skjønnstilskudd, 

kan nyttes under kap. 572 post 64

3 214 800 000

65

Hovedstadstilskudd
	

152 609 000

68

Forsøk med
rammefinansiering
av øremerkede tilskudd 	

770 114 000

572

Rammetilskudd til
fylkeskommuner (jf. kap. 3572)

60

Innbyggertilskudd
	

12 494 610 000

62

Nord-Norge-tilskudd
	

407 656 000

64

Skjønnstilskudd, 

kan nyttes under kap. 571 post 64

1 124 900 000

65

Hovedstadstilskudd
	

69 634 000

573

Kompensasjon til
fylkeskommuner ved statens overtakelse av ansvaret for spesialisthelsetjenesten

60

Tilskudd til sletting
av gjeld mv. 	

15 645 600 000

61

Tilskudd til feriepenger/likviditetsstyrking
	

2 295 000 000

62

Tilskudd til utstyr
	

764 000 000

Totale utgifter 

70 930 100 000

  

(fra salen): 

Til en kort stemmeforklaring!

 Carl I. Hagen får ordet
til stemmeforklaring.

 Det er nå etter hvert fire
rammeområder til votering, hvor summen må være
det som er vedtatt i den foregående sak.

Det er formelt ikke stilt kabinettsspørsmål
på disse fire rammer. Vi er uenig i
dem, vi er uenig i de summene som er i dem, men det ville
vel egentlig være anstaltmakeri hvis jeg skulle
forlange et kabinettsspørsmål på hver av
disse fire rammene, med nye navneopprop – på tross av
at Kristin Halvorsen syntes det var hyggelig å bli
mer kjent med en del representanter i form av navneoppropet! Så vi
er kommet til at vi på en måte bare
vil regne inn disse fire rammene i den kvoten for kabinettsspørsmål som
statsministeren tidligere har varslet, slik at det effektivt er
stilt fem stykker i kveld.

Vi akter da å stemme for innstillingen
til disse rammene, og ser på dette som en del av den foregående
sak.

 For å slippe flere stemmeforklaringer skal
presidenten opplyse at Arbeiderpartiet, Sosialistisk Venstreparti,
Senterpartiet og Kystpartiet har varslet at
de vil stemme imot.

Votering:

Komiteens innstilling bifaltes med 88 mot 75 stemmer.

(Voteringsutskrift kl. 21.48.44)

 Til rammeområde
20 foreligger det mindretallsforslag fra Arbeiderpartiet,
fra Sosialistisk Venstreparti og Kystpartiet, fra Fremskrittspartiet
og fra Senterpartiet. Det er forslagene nr. 6, 7, 8 og 9, som nå bortfaller.

Komiteen hadde innstillet:

B Rammeområde 20  
(Tilfeldige utgifter og inntekter)

I

På statsbudsjettet for 2002 bevilges
under:

Kap.

Post

Formål:

Kroner

Kroner

Utgifter

2309

Tilfeldige utgifter

1

Driftsutgifter 	

7 094 727 000

Totale utgifter 

7 094 727 000

Inntekter

5309

Tilfeldige inntekter

29

Ymse 	

450 253 000

Totale inntekter 

450 253 000

II

Omdisponering
fra kap. 2309 Tilfeldige utgifter

Stortinget samtykker i at Finansdepartementet
i 2002 gis fullmakt til å fordele inntil 200 mill. kroner
fra kap. 2309 Ymse utgifter post 1 Driftsutgifter, til
andre kapitler og poster for å gi frivillige
organisasjoner kompensasjon for merkostnadene som følge
av merverdiavgiftsreformen.

III

Inntekter
ved tildeling av konsesjoner

§ 1

For 2002 kan departementet innhente inntekter
ved tildeling av konsesjoner for:

g)	Oppdrett av laks og ørret.

h)	Riksdekkende reklamefinansiert radio.

§ 2

Inntektene innhentes ved tildeling av konsesjoner.
Beløpet skal innbetales til statskassen.

§ 3

Departementet kan gi forskrifter om innbetaling
og oppkreving av beløpet.

IV

Innsparingsfullmakt

Stortinget samtykker i at det spares inn 65
mill. kroner på departementenes drifts- og investeringsutgifter.
Regjeringen gis fullmakt til å foreta den endelige fordelingen
av beløpet. Innsparingen spesifiseres på kapitler
og poster, og Stortinget orienteres om fordelingen i forbindelse
med Revidert nasjonalbudsjett 2002. Innsparingen tas foreløpig
ved å redusere kap. 2309 Tilfeldige utgifter med 65 mill.
kroner. Når beløpet er fordelt på kapitler
og poster, tilbakeføres 65 mill. kroner til kap. 2309.

Votering:

Komiteens innstilling bifaltes med 88 mot 75 stemmer.

(Voteringsutskrift kl. 21.49.27)

 Vi er nå kommet
til rammeområde 23, og under dette området skal
Stortinget vedta skatte- og avgiftsreglene og inntektene ved disse
for det neste året.

Her foreligger det mindretallsforslag
fra Arbeiderpartiet, Fremskrittspartiet, Sosialistisk Venstreparti,
Senterpartiet og Kystpartiet – det
er forsagene nr. 10, 11, 12, 13 og 14. Også disse
forslagene faller bort.

Komiteen hadde innstillet:

C Rammeområde 23  
(Skatter og avgifter)

I

På statsbudsjettet for 2002 bevilges
under:

Kap.

Post

Formål:

Kroner

Kroner

Inntekter

5501

Skatter på formue
og inntekt

70

Toppskatt
m.v. 	

20 002 000 000

72

Fellesskatt 	

105 960 000 000

5506

Avgift av arv og
gaver

70

Avgift 	

1 430 000 000

5507

Skatt og avgift på utvinning
av petroleum

71

Ordinær
skatt på formue og inntekt 	

38 300 000 000

72

Særskatt
på oljeinntekter 	

63 900 000 000

73

Produksjonsavgift
	

1 300 000 000

74

Arealavgift mv. 	

500 000 000

5508

Avgift på utslipp
av CO2 i petroleumsvirksomhet på kontinentalsokkelen

70

Avgift 	

3 300 000 000

5511

Tollinntekter

70

Toll 	

1 770 000 000

71

Auksjonsinntekter
fra tollkvoter 	

19 000 000

5521

Merverdiavgift og
avgift på investeringer mv.

70

Avgift 	

130 535 000 000

5526

Avgift på alkohol

71

Produktavgift
på brennevin, vin m.m. 	

4 780 000 000

72

Produktavgift
på øl 	

3 571 000 000

5527

Vinmonopolavgiften
m.m.

72

Gebyr på statlige
skjenkebevillinger 	

400 000

73

Vinmonopolavgiften
	

31 300 000

5531

Avgift på tobakkvarer

70

Avgift 	

7 501 000 000

5536

Avgift på motorvogner
m.m.

71

Engangsavgift på motorvogner
m.m. 	

12 855 000 000

72

Årsavgift 	

5 356 000 000

73

Vektårsavgift
	

347 000 000

75

Omregistreringsavgift
	

1 574 000 000

76

Avgift på bensin
	

8 772 000 000

77

Avgift på mineralolje
til framdrift av motorvogn (autodieselavgift) 

 3 930 000 000

5537

Avgifter på båter
mv.

71

Avgift på båtmotorer
	

119 000 000

5541

Avgift på elektrisk
kraft

70

Forbruksavgift 	

6 206 000 000

5542

Avgift på mineralolje
mv.

70

Avgift på mineralolje
	

890 000 000

71

Avgift på smøreolje
	

97 000 000

5543

Miljøavgift
på mineralske produkter mv.

70

CO2-avgift 	

3 618 000 000

71

Svovelavgift 	

98 000 000

5545

Miljøavgifter
i landbruket

71

Miljøavgift,
plantevernmidler 	

40 000 000

5546

Avgift på sluttbehandling
av avfall

70

Avgift på sluttbehandling
av avfall 	

470 000 000

5547

Avgift på helse-
og miljøskadelige kjemikalier

70

Trikloreten (TRI)
	

24 000 000

71

Tetrakloreten (PER)
	

16 000 000

5555

Sjokolade- og sukkervareavgift

70

Avgift 	

835 000 000

5556

Avgift på alkoholfrie
drikkevarer m.m.

70

Avgift på alkoholfrie
kullsyreholdige drikkevarer 	

835 000 000

5557

Avgift på sukker

70

Avgift 	

209 000 000

5558

Avgift på kullsyrefrie
alkoholfrie drikkevarer m.m.

70

Produktavgift
	

35 000 000

5559

Avgift på drikkevareemballasje

70

Grunnavgift
på engangsemballasje 	

363 000 000

71

Miljøavgift
på kartong 	

14 000 000

72

Miljøavgift
på plast 	

17 000 000

73

Miljøavgift
på metall 	

106 000 000

74

Miljøavgift
på glass 	

51 000 000

5565

Dokumentavgift

70

Avgift 	

2 800 000 000

5571

Totalisatoravgift

70

Avgift 	

98 000 000

5577

Avgift til staten
av apotekenes omsetning (jf. kap. 751)

70

Avgift 	

131 300 000

5578

Avgift på farmasøytiske
spesialpreparater (jf. kap. 750)

70

Registreringsavgift
	

56 600 000

71

Kontrollavgift 	

42 100 000

5580

Avgift på flyging
av passasjerer

72

Avgift 	

555 000 000

5583

Særskilte
avgifter mv. i bruk av frekvenser

70

Inntekter fra telesektoren 	

110 000 000

5700

Folketrygdens inntekter

71

Trygdeavgift 	

57 542 000 000

72

Arbeidsgiveravgift
	

78 629 000 000

Totale inntekter 

569 740 700 000

II

Endring av Stortingets
skattevedtak av  
28. november 2000 for inntektsåret 2001

§ 3-7 skal lyde:

Skattesatsen for utbetaling fra individuell
pensjonsavtale og etter innskuddspensjonsloven til bo,
som omhandlet i skatteloven § 5-40 sjette ledd, skal være
45 pst.

III

Endring av Stortingets
vedtak av 
28. november 2000 om fastsetting av avgifter 
mv. til folketrygden for 2001

§ 2 bokstav a skal lyde:

Av pensjon, føderåd, livrente
som ledd i pensjonsordning i arbeidsforhold, utbetalinger under
individuell pensjonsavtale etter skatteloven § 6-47
bokstav c, utbetalinger etter innskuddspensjonsloven og
personinntekt for skattyter
under 17 år og over 69 år, som nevnt i folketrygdloven § 23-3
annet ledd nr. 1: 3,0 pst.

IV

Stortingets skattevedtak for inntektsåret
2002

Kapittel 1 – Generelt

  1-1. Vedtakets
anvendelsesområde

Dette vedtaket gjelder forskuddsutskriving
og endelig utskriving av skatt på inntekt
og formue.

Utskriving av statsskatt skjer for skattyterne etter
de satser som følger av dette vedtak.

  1-2. Forholdet
til skattelovgivningen

Så langt dette vedtak ikke
bestemmer noe annet, legges lovgivningen om skatt på formue
og inntekt til grunn ved anvendelsen av vedtaket.

  1-3. Klasseansettelse

Reglene om klasseansettelse i skatteloven § 15-4
gjelder tilsvarende for skatt etter dette vedtaket.

Personer og boer som ikke har krav
på personfradrag, skal settes i skatteklasse 0. Personer
som må bo i utlandet på grunn av tjeneste i den
norske stat, følger samme regler som
personer bosatt i Norge.

  1-4. Forskuddsutskriving

Skattyter som nevnt i skattebetalingsloven § 1,
jf. § 2, skal betale forskudd på formues- og inntektsskatt
til staten for inntektsåret 2002. Ved beregningen og innbetalingen
gjelder reglene i dette vedtaket og i skattebetalingsloven.

Det samme gjelder når skatteplikten
utelukkende følger av lov om skattlegging av undersjøiske
petroleumsforekomster mv., og skattyteren ikke skal svare
terminskatt etter samme lov § 7.

Plikten til å betale forskudd på inntektsskatt
omfatter også person som ikke har bopel
i riket, men som mottar lønn av den norske stat.

Kapittel 2 – Formuesskatt
til staten og kommunene

  2-1. Formuesskatt
til staten - personlig skattyter og dødsbo

Personlig skattyter og dødsbo
svarer formuesskatt til staten av den del av
skattyterens samlede antatte formue som overstiger 120 000 kroner
i klasse 0 og 1 og 150 000 kroner i klasse 2. Skattyter
i klasse 1 som får særfradrag i alminnelig inntekt etter
skatteloven § 6-80 til § 6-83 henføres
til klasse 2 når det gjelder formuesskatt. Det samme gjelder
ektefeller som lignes særskilt etter skatteloven § 2-11.

Formuesskatten beregnes etter disse
satsene (kroner):

Klasse 0 og 1

Klasse 2

0,2 pst. av de første

420 000

430 000

0,4 pst. av det overskytende beløp 

  2-2. Formuesskatt
til staten - upersonlig skattyter

Selskaper og innretninger som nevnt i skatteloven § 2-36
annet ledd, og som ikke er fritatt for formuesskatteplikt etter
skatteloven kapittel 2, svarer formuesskatt
til staten med 0,3 pst. Formue under 10 000 kroner er skattefri.

  2-3. Formuesskatt
til kommunene

Det svares formuesskatt
til kommunen dersom skattyter ikke er fritatt
for slik skatteplikt etter skatteloven kapittel 2. Skattyter
som har krav på personfradrag etter skatteloven § 15-4
skal ha et fradrag i formuen på 120 000 kroner.
Når skattyter er skattepliktig til flere kommuner,
gjelder reglene i skatteloven § 6-90 første
og tredje ledd tilsvarende for formuen. Satsen for formuesskatten
til kommunene må ikke være
høyere enn 0,7 pst. og ikke lavere enn 0,4 pst.
Høyeste sats gjelder når ikke lavere
sats er vedtatt i kommunen.

Kapittel 3 – Inntektsskatt til staten

  3-1. Toppskatt

Personlig skattyter skal av personinntekt
fastsatt etter skatteloven kapittel 12, svare toppskatt
til staten med 13,5 pst. for den delen av inntekten som overstiger 320 000
kroner i klasse 0 og 1 og 342 200 kroner i klasse 2, og med 19,5
pst. for den delen av inntekten som overstiger 830 000 kroner i
klasse 0, 1 og 2.

Personlig skattyter i en kommune
i Finnmark eller i kommunene Karlsøy, Kvænangen,
Kåfjord, Lyngen, Nordreisa, Skjervøy
og Storfjord i Troms fylke, skal likevel bare
svare toppskatt til staten av inntekt som nevnt i første
ledd med 9,5 pst. av hele den delen av inntekten som overstiger
320 000 kroner i klasse 0 og 1 og 342 200 kroner i klasse 2, og
med 19,5 pst. for den delen av inntekten som overstiger 830 000
kroner i klasse 0, 1 og 2.

Dersom skattyteren er bosatt i riket bare
en del av året, nedsettes beløpene i første
og annet ledd forholdsmessig under hensyn til det antall hele eller
påbegynte måneder av året han har vært
bosatt her. Tilsvarende gjelder for skattyter
som ikke er bosatt i riket, men som plikter å svare
skatt etter skatteloven § 2-3 første
og annet ledd, eller lov om skattlegging av undersjøiske
petroleumsforekomster mv.

  3-2. Fellesskatt

Enhver som plikter å betale inntektsskatt
til kommunen etter skatteloven skal betale fellesskatt
til staten. Fellesskatten skal beregnes på samme grunnlag
som inntektsskatten til kommunene.

Satsen for fellesskatt skal være:

For personlig skattepliktig og dødsbo
i Finnmark og kommunene Karlsøy, Kvænangen, Kåfjord,
Lyngen, Nordreisa, Skjervøy og Storfjord i Troms
fylke: 10,2 pst.

For personlig skattepliktig og dødsbo ellers: 13,7
pst.

  3-3. Skatt
til staten for selskaper og innretninger

Selskaper og innretninger som nevnt i skatteloven § 2-36
annet ledd, svarer skatt til staten med 28 pst. av inntekten, fastsatt etter
reglene i skatteloven.

  3-4. Skatt
på grunnrenteinntekt i kraftforetak

Av grunnrenteinntekt i vannkraftverk fastsatt
i medhold av skatteloven § 18-3 svares grunnrenteskatt
med 27 pst.

  3-5. Skatt
til staten for person bosatt og selskap hjemmehørende i utlandet

Skattyter som nevnt i skatteloven § 2-3
første ledd bokstav h, skal i tillegg til å svare
skatt etter bestemmelsene foran i dette vedtaket svare
skatt til staten med 28 pst. av inntekten. De regler som
ellers gjelder ved beregning av inntektsskatt til kommunen gis tilsvarende
anvendelse.

Person som ikke har bopel i riket,
men som mottar lønn av den norske stat, skal
av denne inntekt svare fellesskatt til staten etter satsen
for personlig skattyter og dødsbo i dette vedtaket § 3-2
annet ledd annet strekpunkt, samt toppskatt som nevnt
i § 3-1 første ledd. Bestemmelsene i
skatteloven § 16-20 til § 16-28 gjelder tilsvarende
for skattytere som nevnt i dette ledd.

Person som ikke har bopel i riket
og som er aksjonær i aksjeselskap eller allmennaksjeselskap
skattepliktig etter skatteloven § 2-2 første
ledd eller § 2-3 første ledd,
og som innen riket eller på områder
nevnt i lov om skattlegging av undersjøiske petroleumsforekomster
mv. § 1, deltar aktivt i driften av selskapet, skal svare
toppskatt som nevnt i dette vedtaket § 3-1 første
ledd av personinntekt fastsatt av
selskapets inntekt etter skatteloven kapittel 12.

Av aksjeutbytte som utdeles til aksjonær
som er hjemmehørende i utlandet, svares skatt til staten
med 25 pst. eller i tilfelle den sats som følger
av skatteavtale med fremmed stat. Det samme gjelder renter på grunnfondsbevis
som utdeles til skattyter hjemmehørende i utlandet.

  3-6. Skatt
til staten på honorar til utenlandske artister mv.

Skattepliktig etter lov om skatt
på honorar til utenlandske artister
mv., skal svare skatt til staten med 15 pst. av inntekten.

  3-7. Skattesats
for utbetalinger fra individuell pensjonsavtale til bo

Skattesatsen for utbetaling fra individuell
pensjonsavtale og etter innskuddspensjonsloven til bo,
som omhandlet i skatteloven § 5-40 sjette ledd, skal være
45 pst.

  3-8. Skattefri
inntekt

Inntekt under 1 000 kroner er skattefri. I
utlandet bosatt aksjonær (parthaver) i aksjeselskap,
allmennaksjeselskap og dermed likestilt selskap ilignes skatt når
inntekten – fastsatt under ett for samtlige aksjonærer – utgjør minst
100 kroner.

Kapittel 4 – Skatt etter lov om
skattlegging av undersjøiske  petroleumsforekomster mv.

  4-1. Ordinære
skatter

Skattyter som har formue knyttet til eller
inntekt vunnet ved petroleumsutvinning og rørledningstransport,
jf. § 2 annet ledd i lov om skattlegging av undersjøiske
petroleumsforekomster mv., skal av slik formue og inntekt, i tillegg
til de skatter som følger av bestemmelsene foran, svare
skatt til staten etter reglene og satsene nedenfor. Det
samme gjelder når skatteplikten utelukkende følger av
nevnte lov.

Av formue som tilhører andre
skattytere enn selskaper, svares skatt med 0,7 pst. De regler som
ellers gjelder for beregning av formuesskatt
til kommunen, gis tilsvarende anvendelse.

Av inntekt svares skatt med 28 pst., med mindre
det skal svares skatt på inntekten etter dette
vedtaket § 3-3. Skatten blir å utligne i samsvar
med bestemmelsene i lov om skattlegging av undersjøiske
petroleumsforekomster mv. De regler som ellers gjelder ved beregning
av inntektsskatt til kommunen av alminnelig inntekt gis tilsvarende
anvendelse.

  4-2. Særskatt

Av inntekt vunnet ved petroleumsutvinning,
behandling og rørledningstransport som nevnt i lov om skattlegging
av undersjøiske petroleumsforekomster mv. § 5, skal
det svares særskatt med 50 pst.

  4-3. Terminskatt

Terminskatt for inntektsåret 2002
skrives ut og betales i samsvar med lov om skattlegging av undersjøiske
petroleumsforekomster mv. § 7. Ved utskrivingen av terminskatt
benyttes satsene ovenfor.

  4-4. Utbytte
utdelt til utenlandsk eierselskap

Det svares ikke skatt til staten
av aksjeutbytte som utdeles fra i riket hjemmehørende aksjeselskap
og allmennaksjeselskap som er skattepliktig etter lov
om skattlegging av undersjøiske petroleumsforekomster mv. § 5, til
selskap hjemmehørende i utlandet som direkte eier minst
25 pst. av kapitalen i det utdelende selskap. Dersom det i riket
hjemmehørende selskap også har inntekt som ikke
er skattepliktig etter lov om skattlegging av undersjøiske
petroleumsforekomster mv. § 5, svares skatt til staten etter
de alminnelige regler for aksjeutbytte som fordeles til slik inntekt.
Aksjeutbytte fordeles mellom særskattepliktig inntekt og
annen inntekt på grunnlag av alminnelig inntekt fratrukket
skatter for henholdsvis særskattepliktig inntekt og annen
inntekt.

Kapittel 5 – Tonnasjeskatt

  5-1. Tonnasjeskatt

Aksjeselskap og allmennaksjeselskap som nevnt
i skatteloven § 8-10, skal svare tonnasjeskatt, jf. skatteloven § 8-16, etter
følgende satser:

0 kroner for de første
1 000 nettotonn, deretter

72 kroner pr. dag pr. 1 000 nettotonn opp til 10 000 nettotonn,
deretter

48 kroner pr. dag pr. 1 000 nettotonn opp til 25 000 nettotonn,
deretter

24 kroner pr. dag pr. 1 000 nettotonn.

Satsene i første ledd kan
reduseres etter nærmere bestemmelser fastsatt
av departementet, jf. skatteloven § 8-16 første
ledd.

Kapittel 6 – Skattested

  6-1. Skattested
for forskuddsutskrivingen

Forskuddsutskrivingen foretas i den kommune
hvor den forskuddspliktige er bosatt, jf. skatteloven § 3-1.
Her medtas også forskudd på skatt av
formue og inntekt som nevnt i skatteloven § 3-3. For boer
gjelder bestemmelsene i skatteloven § 3-1 fjerde ledd.

For person som ikke er bosatt
i riket, skal den kommunen som er angitt i skatteloven § 3-4
første, fjerde eller femte ledd eller
i lov om skattlegging av undersjøiske petroleumsforekomster
mv. § 6 nr. 2, utskrive skatten.

Første og annet ledd gjelder
i den utstrekning annet ikke er bestemt i medhold
av skattebetalingsloven § 8 nr. 4 og § 18
nr. 4.

Utskriving av forskudd som omhandlet i dette
vedtaket § 1-4 tredje ledd foretas i Oslo.

  6-2. Skattested
for ligningen

Statsskatteligningen for personer og dødsbo
foregår i den kommune hvor skattyteren etter
bestemmelsene i skatteloven § 3-1 og § 3-4 blir å iligne
kommuneskatt. Ved ligningen medtas formue og inntekt som skattlegges etter
bestemmelsene i skatteloven § 3-3 og § 18-7.

Statsskatteligningen for selskaper og innretninger
som nevnt i skatteloven § 2-36 annet ledd, foregår
i kontorkommunen, jf. skatteloven § 3-2.

Ved utligning av skatt for skattepliktig etter
lov om skattlegging av undersjøiske petroleumsforekomster mv.,
gjelder § 6 i denne loven.

I utlandet hjemmehørende mottaker
av godtgjørelse, tantieme, gratiale og lignende fra selskap eller
innretning som er hjemmehørende her i riket (skatteloven § 3-4 tredje
ledd), skattlegges i den kommune der selskapet har sitt kontor (hovedkontor) eller
styret har sitt sete. Det samme gjelder selskap eller
samlag for omsetning av brennevin, vin, fruktvin, mjød eller øl.

Skattlegging av inntekt som nevnt i dette vedtaket § 3-5
annet ledd foretas i Oslo.

Kapittel 7 – Særlige bestemmelser
om skattegrunnlag, beløpsgrenser og satser mv.

  7-1. Kapitalavkastningsraten
for fastsetting av personinntektsdel av nærings- og selskapsinntekt
(deling)

Kapitalavkastningsraten som nevnt i skatteloven § 12-13
tredje ledd skal være maksimalt 10,0
pst.

  7-2. Normalrentesatsen
for rimelig lån i arbeidsforhold

Normalrentesatsen som nevnt i skatteloven § 5-12 fjerde
ledd skal være 6,0 pst.

  7-3. Minstefradrag

Fradrag beregnet etter skatteloven § 6-32
skal ikke settes lavere enn 4 000 kroner og ikke
høyere enn 43 000 kroner. Fradrag som beregnes
av inntekt som omfattes av skatteloven § 6-31 første
ledd a, c, d eller e eller annet ledd skal likevel ikke
settes lavere enn 31 800 kroner. Fradraget kan ikke
overstige den inntekten som det beregnes av.

  7-4. Foreldrefradrag

Fradrag beregnet etter skatteloven § 6-48
skal ikke settes høyere enn 25 000 kroner
for ett barn og 30 000 kroner for to eller flere
barn.

  7-5. Personfradrag

Fradrag etter skatteloven § 15-4
er 30 100 kroner i klasse 1 og 60 200 kroner i
klasse 2.

  7-6. Skattebegrensning
ved lav alminnelig inntekt

Beløpsgrensene som nevnt i skatteloven § 17-1
første ledd skal være 81 100
kroner for enslige og 131 700 kroner for ektepar og samboere
som går inn under skatteloven § 2-16.

Kapittel 8 – Forskriftskompetanse mv.

  8-1. Avrundingsregler
og utfyllende regler

Departementet kan gi nærmere forskrift
om gjennomføring og utfylling av bestemmelsene i dette
vedtak, herunder regler om avrunding av inntekts- og formuesposter,
samt fradragsposter.

  8-2. Adgang
til å fravike reglene i vedtaket

Reglene i dette vedtaket kan fravikes på vilkår
som nevnt i skattebetalingsloven § 56 nr. 5.

V

Fastsettelse
av den kommunale og fylkeskommunale inntektsskattøren
for inntektsåret  2002

Med hjemmel i lov 26. mars 1999 nr. 14 om skatt
av formue og inntekt (skatteloven) § 15-2 fastsettes:

I inntektsåret 2002 skal

1.	Den fylkeskommunale inntektsskattøren
for personlige skattytere og dødsboer være minimum
0,0 pst., maksimum 1,9 pst.

2.	Den kommunale inntektsskattøren for personlige skattytere
og dødsboer være minimum 9,2 pst., maksimum
12,4 pst.

De høyeste satser skal gjelde med
mindre fylkestinget eller kommunestyret vedtar
lavere satser. Satser mellom minimum og maksimum fastsettes i tilfelle
til hele eller halve prosentenheter.

VI

CO2-avgift i petroleumsvirksomheten
på kontinentalsokkelen for  budsjetterminen 2002

Fra 1. januar 2002 skal det i henhold til lov
21. desember 1990 nr. 72 om avgift på utslipp av CO2 i
petroleumsvirksomhet på kontinentalsokkelen betales CO2-avgift
til statskassen etter følgende satser:

a)	for gass 73 øre pr. standardkubikkmeter,

b)	for olje eller kondensat 73 øre
pr. liter.

For mineralske produkter som omfattes av bokstav
b, og som er avgiftsbelagt etter Stortingets vedtak om
CO2-avgift på mineralske produkter, skal satsen være
45 øre pr. liter.

VII

Avgift til statskassen på arv
og gaver for 
budsjetterminen 2002

§ 1

Av arv og gaver som er avgiftspliktige etter
lov 19. juni 1964 nr. 14 om avgift på arv og
visse gaver, skal det fra 1. januar 2002 svares avgift til statskassen etter
reglene i dette vedtaket.

§ 2

Fradrag etter arveavgiftsloven § 15
annet ledd for begravelsesomkostninger, skifteomkostninger og utgifter til
gravsted settes til 35 000 kroner, hvis ikke høyere
utgifter er legitimert.

Utgifter til dokumentavgift
og tinglysing kommer særskilt til fradrag.

Fradrag etter arveavgiftsloven § 17
for avgiftspliktig som ikke har fylt 21 år settes
til 35 000 kroner pr. år.

§ 3

Avgiftsgrunnlaget rundes nedover til nærmeste
tall som kan deles med 1 000.

§ 4

Av arv og gaver til arvelaterens/giverens
barn, fosterbarn – herunder stebarn som har vært
oppfostret hos arvelateren/giveren – og foreldre,
svares:

Av de første
200 000 kroner 

intet

Av de neste 300 000
kroner 

8 pst.

Av overskytende beløp 

20 pst.

§ 5

Av arv og gaver som ikke går
inn under § 4, svares:

Av de første
200 000 kroner 

intet

Av de neste 300 000
kroner 

10 pst.

Av overskytende beløp 

30 pst.

VIII

Fastsetting av avgifter mv. til
folketrygden for 2002

I

Med hjemmel i folketrygdloven § 23-2, § 23-3
og § 23-9 fastsettes:

For året 2002 svares folketrygdavgifter etter
følgende satser:

  1 Arbeidsgiveravgift

a)	Når arbeidstakeren i inntektsåret
2002 er skattepliktig etter skatteloven § 3-1
til en kommune i sone V: 0,0 pst. Denne sonen omfatter:

i Finnmark fylke, alle kommuner,

i Troms fylke, kommunene Karlsøy, Lyngen, Storfjord,
Kåfjord, Skjervøy, Nordreisa, Kvænangen.

Samme sats skal benyttes for arbeidsgiveravgift
av inntekt som blir skattlagt etter lov 29. november 1996
nr. 68 om skatt til Svalbard.

b)	Når arbeidstakeren i inntektsåret
2002 er skattepliktig etter skatteloven § 3-1
til en kommune i sone IV: 5,1 pst. Denne sonen omfatter:

i Troms fylke, de kommuner som ikke
er nevnt under bokstav a første ledd,

i Nordland fylke, alle kommuner,

i Nord-Trøndelag fylke, kommunene Namsos, Namdalseid,
Lierne, Røyrvik, Namsskogan, Grong, Høylandet,
Overhalla, Fosnes, Flatanger, Vikna, Nærøy, Leka,

i Sør-Trøndelag fylke, kommunene Hitra,
Frøya, Åfjord, Roan, Osen,

i Møre og Romsdal fylke, kommunen Smøla.

c)	Når arbeidstakeren i inntektsåret
2002 er skattepliktig etter skatteloven § 3-1
til en kommune i sone III: 6,4 pst. Denne sonen omfatter:

i Nord-Trøndelag fylke, kommunen
Snåsa,

i Sør-Trøndelag fylke, kommunene Hemne,
Snillfjord, Oppdal, Røros, Holtålen, Tydal,

i Møre og Romsdal fylke, kommunene Surnadal, Rindal,
Aure, Halsa, Tustna,

Oppland fylke, kommunene Dovre, Lesja, Skjåk, Lom,
Vågå, Sel, Sør-Aurdal, Etnedal, Nord-Aurdal,
Vestre Slidre, Øystre Slidre, Vang,

i Hedmark fylke, kommunene Stor-Elvdal, Rendalen, Engerdal,
Tolga, Tynset, Alvdal, Folldal, Os.

d)	Når arbeidstakeren i inntektsåret
2002 er skattepliktig etter skatteloven § 3-1
til en kommune i sone II: 10,6 pst. Denne sonen omfatter:

i Nord-Trøndelag fylke, kommunene
Meråker, Frosta, Leksvik, Mosvik, Verran,

i Sør-Trøndelag fylke, kommunene Ørland,
Agdenes, Rissa, Bjugn, Rennebu, Meldal, Midtre Gauldal,
Selbu,

i Møre og Romsdal fylke, kommunene Vanylven, Sande,
Herøy, Norddal, Stranda, Stordal, Rauma, Nesset, Midsund,
Sandøy, Gjemnes, Tingvoll, Sunndal, Haram, Aukra, Eide.

i Sogn og Fjordane fylke, alle kommuner,

i Hordaland fylke, kommunene Etne, Ølen, Tysnes, Kvinnherad,
Jondal, Odda, Ullensvang, Eidfjord, Ulvik, Granvin, Kvam, Modalen,
Fedje, Masfjorden, Bømlo,

i Rogaland fylke, kommunene Hjelmeland, Suldal, Sauda, Kvitsøy,
Utsira, Vindafjord, Finnøy,

i Vest-Agder fylke, kommunene Åseral, Audnedal, Hægebostad,
Sirdal,

i Aust-Agder fylke, kommunene Gjerstad, Vegårshei,
Åmli, Iveland, Evje og Hornnes, Bygland, Valle, Bykle,

i Telemark fylke, kommunene Drangedal, Tinn, Hjartdal, Seljord,
Kviteseid, Nissedal, Fyresdal, Tokke, Vinje, Nome,

i Buskerud fylke, kommunene Flå, Nes, Gol, Hemsedal,
Ål, Hol, Sigdal, Rollag, Nore og Uvdal,

i Oppland fylke, kommunene Nord-Fron, Sør- Fron,
Ringebu, Gausdal, Søndre Land, Nordre Land,

i Hedmark fylke, kommunene Nord-Odal, Eidskog, Grue, Åsnes,
Våler, Trysil, Åmot.

e)	Når arbeidstakeren i inntektsåret
2002 er skattepliktig etter skatteloven § 3-1
til en annen kommune enn de som omfattes av bokstav a til d ovenfor,
skal satsen være 14,1 pst. Dette området
kalles sone I.

f)	Satsen i bokstav e skal også legges
til grunn for arbeidsgiveravgift
fastsatt i kongelig resolusjon med hjemmel i § 4 nedenfor,
og arbeidsgiveravgift
for statsforvaltningen etter reglene i folketrygdloven § 24-5
tredje ledd.

g)	Satsen i bokstav e skal videre legges til grunn for følgende
foretak, uansett til hvilken kommune arbeidstakeren er skattepliktig,
med mindre foretaket er hjemmehørende på Svalbard:

1.	foretak som produserer elektrisitet
skapt ved vannkraft,

2.	foretak som utvinner råolje eller
naturgass,

3.	foretak som yter en eller flere av følgende
tjenester tilknyttet utvinning av olje eller
gass:

prøve- eller produksjonsboring
på kontrakt,

servicevirksomhet i forbindelse med olje- og gassutvinning,

bore- eller brønnservice på kontrakt.

Denne bestemmelsen omfatter ikke tjenesteyting tilknyttet
letevirksomhet, eller drift og bruk av innretninger i
den utstrekning de brukes til letevirksomhet.

4.	foretak som bryter metallholdig malm,
med unntak av jernmalm og jernmalm med innhold av mangan,

5.	foretak som utvinner industrimineralene nefelinsyenitt eller
olivin,

6.	foretak som bygger eller reparerer selvdrevet, sjøgående
kommersielt fartøy. Med slikt fartøy forstås
følgende:

fartøy på minst
100 BRT for transport av passasjerer eller gods,

fartøy på minst 100 BRT til særlige
formål,

slepebåt på minst 365 kW,

fiskefartøy på minst 100 BRT bestemt
for eksport til land utenfor EØS-området,

flytende og flyttbart uferdig skrog av ovennevnt fartøy.

Denne bestemmelsen omfatter også foretak som foretar
vesentlig ombygging av fartøy som nevnt ovenfor, dersom
fartøyet er over 1000 BRT.

7.	foretak som produserer EKSF-stål,

8.	foretak som nevnt i finansieringsvirksomhetsloven § 1-4 eller
verdipapirhandelloven § 7-1, jf. § 1-2 første
ledd, dersom foretaket har filial, driver grenseoverskridende
virksomhet, eller har etablert datterforetak som driver
tilsvarende virksomhet, i andre stater innen
EØS-området.

9.	foretak som utfører godstransport
på vei og som i 2001 hadde mer enn 50 årsverk.
Som godstransport regnes ikke egentransport etter
samferdselsloven § 8. Bestemmelsen
i dette punktet omfatter ikke tilfeller der godstransporten
kun finner sted innenfor et lokalt avsperret
næringsområde.

10.	foretak som produserer telekommunikasjonstjenester.

h)	For foretak som har klar regnskapsmessig
atskillelse mellom virksomhet som omfattes av bokstav g og annen type
virksomhet, kan det kreves at arbeidsgiveravgiften fastsettes etter
satsen i bokstav e for lønn og annen godtgjørelse
knyttet til den delen av virksomheten som omfattes av bokstav g,
og etter satsene i bokstavene a til e for lønn
og annen godtgjørelse knyttet til den øvrige del
av virksomheten. Oppfylles ikke kravet om regnskapsmessig
atskillelse, skal arbeidsgiveravgiften fastsettes etter
satsen i bokstav e for hele foretaket. Det er et vilkår
for å anvende bestemmelsen i denne bokstaven, at de ulike
virksomhetene har eget organisasjonsnummer i Enhetsregisteret.

i)	Arbeidsgiveravgiften skal fastsettes etter
bestemmelsene i bokstav g først når differansen
mellom den arbeidsgiveravgift
som ville følge av reglene i bokstavene a til e og den
arbeidsgiveravgift
som ville følge av reglene i bokstav g overstiger 270 000
kroner for foretaket i 2002. Dersom bestemmelsen i bokstav h kommer
til anvendelse, skal differansen beregnes i forhold til den samlede
lønn og annen godtgjørelse knyttet til den eller
de deler av virksomheten som omfattes av bokstav g. Bestemmelsen
i denne bokstaven kommer ikke til anvendelse for virksomhet
som nevnt i bokstav g nr. 7 og nr. 9.

j)	Når arbeidstaker nevnt under bokstav a til g
fra samme arbeidsgiver mottar ytelser
i 2002 på mer enn 16 ganger gjennomsnittet av grunnbeløpet
i folketrygden i 2002, skal det i tillegg til satsene nevnt ovenfor regnes
en særskilt avgift etter en sats på 12,5
pst. på det overskytende.

  2 Trygdeavgift

a)	Av pensjon, føderåd,
livrente som ledd i pensjonsordning i arbeidsforhold, utbetalinger
under individuell pensjonsavtale etter skatteloven § 6-47
bokstav c, utbetalinger etter innskuddspensjonsloven og
personinntekt for skattyter
under 17 år og over 69 år, som nevnt i folketrygdloven § 23-3
annet ledd nr.1: 3,0 pst.

b)	Av lønnsinntekt og annen
personinntekt som nevnt i folketrygdloven § 23-3
annet ledd nr. 2: 7,8 pst.

c)	Av næringsinntekt og annen personinntekt
som nevnt i folketrygdloven § 23-3 annet ledd nr. 3: 10,7
pst.

Avgift av næringsinntekt
(annen ervervsinntekt) i jord- og skogbruk som overstiger 7,8 pst.
av inntekten, skal dekkes med tilskudd knyttet til jordbruksoppgjøret.

Næringsinntekt er i denne sammenhengen
inntekt som nevnt i forskrift gitt av Finansdepartementet
5. oktober 1970 nr. 2 om levering av årsoppgave
og om avgiftsfrie uttak i jordbruk med binæringer og skogbruk.

  3 Tilskudd
fra kommunene og fylkeskommunene som nevnt i folketrygdloven   23-9
 annet ledd

a)	I kommuner: 0,0 pst.

b)	I fylkeskommuner: 0,0 pst.

  4 Forskriftsfullmakt

Kongen gir regler om grunnlag og satser for
avgifter og tilskudd etter folketrygdloven § 23-4
for visse grupper av medlemmer i trygden. Departementet gir regler
til utfylling og gjennomføring av bestemmelsene i § 1
bokstavene g, h og i.

II

Med hjemmel i folketrygdloven § 23-2
fastsettes med virkning fra 1. juli 2002:

1.	Det skal betales arbeidsgiveravgift etter
følgende satser for arbeidstakere som har fylt 62 år
og som er skattepliktig etter skatteloven § 3-1
til en kommune i

sone IV: 1,1 pst,

sone III: 2,4 pst,

sone II: 6,6 pst,

sone I: 10,1 pst.

2.	For foretak omfattet av Stortingets vedtak om fastsetting
av avgifter mv. til folketrygden for 2002 § 1 bokstav g
skal satsen være 10,1 pst. for arbeidstakere som
har fylt 62 år.

3.	Beregning av arbeidsgiveravgift etter
pkt. 1 og 2 ovenfor, skjer fra og med første hele
avgiftstermin etter at arbeidstakeren har fylt 62 år.

IX

Produktavgift
til folketrygden for fiskeri-, hval- og selfangsnæringen
for 2002

Med hjemmel i folketrygdloven § 23-5
annet ledd fastsettes:

I

I 2002 skal følgende avgifter til
folketrygden dekkes ved en produktavgift
på omsetning av fisk, hval og sel, og produkter av disse,
fra fartøy som har drevet egen fangstvirksomhet
innenfor det aktuelle kalenderår:

1.	Trygdeavgift over 7,8 pst. av pensjonsgivende
inntekt fra fiske, hval- og selfangst i inntektsåret.

2.	Arbeidsgiveravgift
på hyre til mannskapet på fiske-, hvalfangst-
og selfangstfartøy.

3.	Premie til kollektiv yrkesskadetrygd for fiskere, hval-
og selfangere.

4.	Avgift til dekking av de utgiftene folketrygden har med
stønad til arbeidsløse fiskere, hval- og selfangere.

5.	Avgift til dekking av de utgiftene folketrygden har i forbindelse
med ordningen med frivillig tilleggstrygd for sykepenger til manntallsførte
fiskere, hval- og selfangere.

II

Produktavgiften skal være
3,6 pst. for 2002.

Avgift på omsetning av råfisk,
råfiskprodukter, hval og hvalprodukter innkreves av godkjente
salgslag, jf. lov 14. desember 1951 nr. 3 om omsetning av råfisk § 3.
Ved fiske på fjerne farvann der omsetningen foregår
utenom salgslag og ved omsetning av sel og produkter av
sel, skal den avgiftspliktige innbetale produktavgiften til Fiskeridirektoratet.

X

Merverdiavgift og avgift på investeringer
mv. 
for budsjetterminen 2002

I

§ 1

1.	Fra 1. januar 2002 skal det betales
24 pst. avgift etter bestemmelsene i lov 19. juni
1969 nr. 66 om merverdiavgift.

2.	Fra 1. januar 2002 skal det betales 11,11 pst. avgift
av omsetning som nevnt i lov 19. juni 1969 nr. 66 om merverdiavgift § 39
og godtgjørelse som nevnt i samme lov § 41.

§ 2

Fra 1. januar 2002 skal det betales 12 pst.
avgift etter bestemmelsene i lov 19. juni 1969
nr. 66 om merverdiavgift for næringsmidler. Som næringsmidler
anses enhver mat- eller drikkevare og enhver annen vare
som er bestemt til å konsumeres av mennesker,
unntatt:

a)	legemidler

b)	vann fra vannverk

c)	tobakksvarer

d)	alkoholholdige drikkevarer.

Departementet kan gi nærmere forskrifter
om avgrensning av avgiftsplikten.

II

§ 1

Fra 1. januar 2002 til og med 30. september
2002 skal det betales 7 pst. avgift etter bestemmelsene
i lov 19. juni 1969 nr. 67 om avgift på investeringer
mv.

§ 2

Avgift skal ikke betales av bygninger,
anlegg og andre driftsmidler til bruk

a)	under fabrikkmessig produksjon
av varer,

b)	under bryting, utvinning og bearbeiding i bergverk.

Departementet avgjør med bindende
virkning hva som skal anses som  «fabrikkmessig produksjon» og «bergverk».

§ 3

Bestemmelsene i § 2 gjelder ikke
for

a)	virksomhet innen bygg
og anlegg,

b)	jordbruk, skogbruk, fiske og fangst,

c)	produksjon og forsyning av elektrisk
kraft, gass og vann, herunder damp og varmtvann.

Unntatt fra bestemmelsen i første
ledd bokstav c er produksjon av damp og varmt
vann som prosessvarme og produksjon av mottrykkskraft
til egen bruk som nevnt i § 2. Det samme gjelder utnyttelse
av spillvarme i den utstrekning spillvarmen kommer fra driftsmidler
som nevnt i § 2.

§ 4

Det skal ikke betales avgift ved
anskaffelser som hovedsakelig
er til bruk i jordbruk, husdyrhold, hagebruk, gartneri og skogbruk.

§ 5

Fiskere er fritatt for å svare avgift
ved anskaffelse av linebruk, nøter, snurrevad, trål
av alle slag og garn for sjøfiske.

§ 6

Avgift skal ikke betales av kommunale
kloakkrenseanlegg og kloakkledningsnett.

§ 7

Avgift skal ikke betales av nærmere
angitte miljøinvesteringer i avfallshåndteringsanlegg.
Det skal heller ikke betales avgift av nærmere
angitte investeringer i lokale mottaks- og lagringsanlegg og de
sentrale behandlingsanlegg for spesialavfall. Fritaket i første
punktum gjelder også for anlegg for håndtering
av ombruksemballasje til bruk ved distribusjon av drikkevarer.

§ 8

Det skal ikke betales avgift av arbeid
på bygninger og faste anlegg i Finnmark og Nord-Troms.
Fritaket gjelder også varer som inkorporeres
i bygning eller fast anlegg i forbindelse med slikt arbeid.

§ 9

Avgift skal ikke betales av nærmere
angitte tilskuddsberettigede energiøkonomiseringstiltak.

§ 10

Det skal ikke betales avgift av varebiler,
lastebiler, trekkbiler for semitrailere og tilhengere hovedsakelig innrettet
for transport av gods til bruk for slike kjøretøyer.
Det skal heller ikke betales avgift av personkjøretøy til
bruk i yrkesmessig utleievirksomhet.

Fritaket i første ledd gjelder ikke
for kjøretøyer som ikke
er registrert for bruk på offentlig
veg.

§ 11

Det skal ikke betales avgift av hogstutstyr
til bruk for felling, kvisting, kapping o.l. i forbindelse med avvirking av
skog.

Avgift skal heller ikke betales av
lassbærer anskaffet for transport av tømmer i
skogen.

§ 12

Det skal ikke betales avgift av nærmere
angitte investeringer mv. i vindkraftanlegg, bioenergianlegg og
varmepumper. Det samme gjelder for fjernvarmeanlegg, tidevannsanlegg,
vannkraftanlegg, solenergianlegg og geovarmeanlegg.

§ 13

Det skal ikke betales avgift av nærmere
angitte investeringer i distribusjonsnett for naturgass.

§ 14

Det skal ikke betales avgift av flyverksteders,
herunder tekniske divisjoner og baser, anskaffelse av varer og tjenester
til bruk som driftsmiddel ved ombygging, reparasjon eller
vedlikehold av luftfartøyer som nevnt i lov 19. juni
1969 nr. 66 om merverdiavgift § 17 første
ledd nr. 1 bokstav c.

§ 15

Det skal ikke betales avgift av ombruksemballasje
til bruk ved distribusjon av drikkevarer. Det samme gjelder for
slike driftsmidler anskaffet for utleie til slik bruk.

§ 16

Departementet kan

1.	gi nærmere forskrifter om
avgrensning, utfylling og gjennomføring av bestemmelsene
i §§ 1-15 og kan herunder bestemme
at visse driftsmidler skal avgiftsberegnes etter den sats
som er nevnt i § 1, selv om driftsmidlet er til bruk som
nevnt i § 2,

2.	når særlige forhold foreligger
bestemme at visse driftsmidler skal være
fritatt for avgiftsberegning, selv om driftsmidlet ikke
er til bruk som nevnt i § 2.

XI

Særavgifter til statskassen
for budsjetterminen 2002

1. Avgift på alkohol

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen ved
innførsel eller innenlandsk tilvirking av sprit,
isopropanol, brennevin, vin, fruktvin, mjød og øl
mv. med følgende beløp:

1.	Drikk med alkoholstyrke over 22 volumprosent
alkohol; kr 5,98 pr. volumprosent og liter.

2.	Drikk med alkoholstyrke 15-22 volumprosent alkohol; kr
3,47 pr. volumprosent og liter.

3.	Drikk med alkoholstyrke over 4,75 og under 15 volumprosent
alkohol; kr 3,47 pr. volumprosent og liter.

4.	Drikk med alkoholstyrke;

a)	til og med 0,7 volumprosent alkohol
avgiftslegges etter regelverket
for alkoholfrie drikkevarer,

b)	over 0,7 til og med 2,75 volumprosent alkohol: kr 2,38
pr. liter,

c)	over 2,75 til og med 3,75 volumprosent alkohol: kr 8,98
pr. liter,

d)	over 3,75 til og med 4,75 volumprosent alkohol: kr 15,55
pr. liter.

Departementet kan gi forskrifter om den avgiftspliktige
alkoholstyrken. Alkohol i essenser som innføres, avgiftsbelegges etter
de satser og regler som gjelder for sprit og isopropanol, jf. § 2
bokstav d. Departementet kan bestemme at det også skal
betales avgift på alkoholen også i andre
varer til fortæring mv. som innføres.

Satsene i avsnittene foran gjelder også varer
som ved kjøp eller som gave innføres
med samtykke gitt i medhold av alkohollovgivningen.

Departementet kan gi forskrifter om forenklet
avgiftsberegning for varer som reisende innfører til personlig bruk
utover avgiftsfri kvote.

§ 2

Det gis fritak, refusjon eller ytes
tilskudd for avgift på varer som:

a)	selges til eller innføres
av utenlandske diplomatiske og konsulære
tjenestemenn som nyter personlig tollfrihet,

b)	fra tilvirkers eller importørs lager

1.	utføres til utlandet,

2.	leveres som proviant mv. til bruk eller salg
om bord i fartøyer eller luftfartøyer
i utenriks fart, eller leveres til bruk i forbindelse
med utforsking og utnytting av undersjøiske naturforekomster
i havområder utenfor norsk territorialgrense, etter de
samme bestemmelser som gjelder for toll,

3.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1,

c)	brukes ved fremstilling av essenser
i tilfelle som nevnt i punkt b,

d)	leveres til teknisk, vitenskapelig eller medisinsk bruk
og som er gjort utjenlig til drikk (denaturert) eller
på annen måte finnes garantert mot å bli
brukt til drikk,

e)	bringes med som reisegods eller reiseutstyr
til personlig bruk,

f)	brukes som råstoff eller
hjelpemiddel ved fremstilling av alkoholholdige ferdigvarer. Fritaket
gjelder kun avgift på alkohol i essenser mv. som innføres,

g)	selges til eller innføres av NATO eller
NATOs hovedkvarter, styrker eller personell i den utstrekning
dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred,

h)	fremstilles ved ikke ervervsmessig produksjon.
Fritaket gjelder kun øl og vin til eget bruk.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Oppstår det tvil om omfanget av avgiftsplikten,
avgjøres spørsmålet av departementet.

§ 5

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 6

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

2. Avgift på tobakkvarer

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen etter
følgende satser av:

a)	Sigarer: kr 1,70 pr. gram av pakningens
nettovekt.

Vekten av fastmunnstykke skal tas med i den nettovekt som danner
grunnlaget for beregning av avgiften.

b)	Sigaretter: kr 1,70 pr. stk.

Med én sigarett menes en sigarett som har en lengde
til og med 90 mm, som to regnes sigaretten dersom den har en lengde
på over 90 mm, men maks 180 mm, osv.

Filter og munnstykke tas ikke med ved beregningen av
lengden.

c)	Røyketobakk, karvet skråtobakk, råtobakk
i forbrukerpakning: kr 1,17 pr. gram av pakningens nettovekt.

d)	Skråtobakk: kr 0,55 pr. gram av pakningens nettovekt.

e)	Snus: kr 0,55 pr. gram av pakningens nettovekt.

f)	Sigarettpapir og sigaretthylser: kr 0,026 pr. stk. av innholdet
i pakningen.

Departementet kan gi forskrifter om en forenklet
avgiftsberegning for varer som reisende innfører til personlig
bruk utover avgiftsfri kvote.

§ 2

Varer som er ment – eller
som departementet finner er tjenlig – som erstatning for
forannevnte varer, kan undergis avgiftsplikt etter nærmere
bestemmelse av departementet. Når
slik avgiftsplikt blir pålagt, skal avgiften svares med
beløp som så vidt mulig motsvarer avgiften etter § 1
for tilsvarende tobakkvare.

§ 3

Det gis fritak, refusjon eller ytes
tilskudd for avgift på varer som:

a.	Selges til eller innføres
av utenlandske diplomatiske og konsulære
tjenestemenn som nyter personlig tollfrihet.

b.	Fra/til tilvirkers eller importørs
lager

1.	utføres til utlandet,

2.	leveres som proviant mv. til bruk eller salg
om bord i fartøyer eller luftfartøyer
i utenriks fart, eller leveres til bruk i forbindelse
med utforsking og utnytting av undersjøiske naturforekomster
i havområder utenfor norsk territorialgrense, etter de
samme bestemmelser som gjelder for toll,

3.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1,

4.	kommer i retur.

c.	Kvalitetsprøves og forbrukes
i fabrikker eller på lager.

d.	Bringes med som reisegods eller reiseutstyr
til personlig bruk.

e.	Selges til eller innføres av NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende måte også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 4

Departementet kan gi forskrifter om grunnlaget
for avgiften og om avrunding av avgiftsbeløpene.

§ 5

Oppstår det tvil om omfanget av avgiftsplikten,
avgjøres spørsmålet av departementet.

§ 6

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 7

Departementet kan gi forskrifter om avgrensning
og utfylling av bestemmelsene i §§ 1 og 2.

§ 8

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

3. Avgift på motorvogner mv.

I. Engangsavgift på motorvogner mv.

§ 1

Fra 1. januar 2002 skal det i henhold til lov
19. juni 1959 nr. 2 om avgifter vedrørende motorkjøretøyer
og båter betales avgift til statskassen:

1.	ved første gangs
registrering av motorvogner i det sentrale motorvognregisteret,

2.	når betingelsene for avgiftsfrihet eller
avgiftsnedsettelse ved første gangs registrering ikke
lenger er oppfylt,

3.	når en motorvogn som ikke tidligere
er registrert her i landet urettmessig tas i
bruk uten slik registrering,

4.	når oppbygget motorvogn tas i bruk før
ny registrering.

§ 2

Avgiften betales etter følgende
avgiftsgrupper og satser:

Avgiftsgruppe
a:

1.	Personbiler,

2.	varebiler klasse 1 og

3.	busser under 6 meter med inntil 17 seteplasser:

kr 32,68

pr. kg av de første
1 150 kg av vektavgiftsgrunnlaget, 

kr 65,36 

pr. kg av de neste 250 kg av vektavgiftsgrunnlaget, 

kr 130,73 

pr. kg av de neste 100 kg av vektavgiftsgrunnlaget, 

kr 152,04 

pr. kg av resten (vektavgift), 

dessuten: 

kr 9,65 

pr. cm3 av de første
1 200 cm3 av slagvolumet, 

kr 25,26 

pr. cm3 av de neste 600 cm3 av
slagvolumet, 

kr 59,42 

pr. cm3 av de neste 400 cm3 av
slagvolumet, og 

kr 74,23 

pr. cm3 av resten (slagvolumavgift), 

dessuten: 

kr 126,23 

pr. kW av de første
65 kW av motoreffekten, 

kr 460,40 

pr. kW av de neste 25 kW av motoreffekten, 

kr 921,10 

pr. kW av de neste 40 kW av motoreffekten, 

kr 1 558,72 

pr. kW av resten (motoreffektavgift). 

Avgiftsgruppe
b:

Varebiler klasse 2:

20 pst. av avgiften under avgiftsgruppe a.

Avgiftsgruppe
c:

Campingbiler:

13 pst. av avgiften under avgiftsgruppe a.

Avgiftsgruppe
d:

Kombinerte biler med totalvekt inntil 6 000
kg:

55 pst. av avgiften under avgiftsgruppe a.

Avgiftsgruppe
e:

Beltebiler:

36 pst. av verdiavgiftsgrunnlaget.

Avgiftsgruppe
f:

Motorsykler:

kr 8 678 

pr./stk. (stykkavgift), 

dessuten: 

kr 0 

pr. cm3 av de første
125 cm3 av slagvolumet, 

kr 29,81 

pr. cm3 av de neste 775 cm3 av
slagvolumet, 

kr 65,36 

pr. cm3 av resten (slagvolumavgift), 

dessuten: 

kr 0 

pr. kW av de første
11 kW av motoreffekten, 

kr 386,21 

pr. kW av resten (motoreffektavgift). 

Avgiftsgruppe
g:

Beltemotorsykler (snøscootere):

kr 12,23

pr. kg. av de første
100 kg av vektavgiftsgrunnlaget, 

kr 24,46

pr. kg av de neste 100 kg av vektavgiftsgrunnlaget, 

kr 48,91

pr. kg av resten (vektavgift), 

dessuten: 

kr 2,55

pr. cm3 av de første
200 cm3 av slagvolumet, 

kr 5,10

pr. cm3 av de neste 200 cm3 av
slagvolumet, 

kr 10,19

pr. cm3 av resten (slagvolumavgift), 

dessuten: 

kr 32,61

pr. kW av de første
20 kW av motoreffekten, 

kr 65,22

pr. kW av de neste 20 kW av motoreffekten, 

kr 130,43

pr. kW av resten (motoreffektavgift). 

Avgiftsgruppe
h:

Motorvogner i avgiftsgruppe a, som ved første
gangs registrering her i landet blir registrert
på løyveinnehaver til bruk som ordinær
drosje (ikke reserve- eller erstatningsdrosje) eller
for transport av funksjonshemmede:

40 pst. av avgiften under avgiftsgruppe a.

Avgiftsgruppe
i:

Avgiftspliktige motorvogner som er 30 år eller
eldre:

kr 2 857.

Avgiftsgruppe
j:

Busser under 6 meter med inntil 17 sitteplasser,
hvorav minst 10 er fastmontert i fartsretningen:

35 pst. av avgiften under avgiftsgruppe a.

§ 3

Av motorvogner i avgiftsgruppe a–d
og g–j skal det i tillegg til avgiften under § 2
svares en vrakpantavgift på kr 1 300
pr. motorvogn. Avgiften inngår ikke i beregningsgrunnlaget
for merverdiavgiften.

Departementet kan gi forskrifter om refusjon
av vrakpantavgift for motorvogn som utføres til utlandet.

§ 4

Ved beregning av avgift basert på slagvolum
og motoreffekt benyttes de tekniske data som skal fastsettes
i forbindelse med motorvognens typegodkjenning og/eller
skal fremkomme i motorvognens norske vognkort.

Vektavgiftsgrunnlaget er den egenvekt som er
fastsatt i forbindelse med motorvognens typegodkjenning, med eventuelt
tillegg av ekstrautstyr. Departementet kan gi forskrifter om ekstrautstyr
og om beregning av avgift på dette.

Verdiavgiftsgrunnlaget er ved innenlandsk tilvirkning prisen
fra produsent og ved innførsel tollverdien.

Fra de nevnte regler gjøres det unntak
for følgende grupper:

1.	Motorvogner som har vært
registrert i utlandet før registrering
her i landet.

2.	Motorvogner som benytter stempeldrevet forbrenningsmotor
i kombinasjon med elektrisk motor (hybridbiler) til fremdrift. For
slike motorvogner inngår verken effekten knyttet til den
elektriske motoren eller vekten av elektromotor og batteripakke
i avgiftsgrunnlaget.

Departementet kan gi forskrifter om fastsettelse
av avgiften for disse grupper og om fradrag for bruk o.l.

§ 5

Departementet kan gi forskrifter om hvilken
avgiftsgruppe den enkelte motorvogn skal henføres under.

Oppstår det avgiftsmessig sett tvil
om hvilken avgiftsgruppe den enkelte motorvogn skal henføres
under, avgjøres dette av departementet med bindende virkning.

§ 6

Det gis fritak, refusjon eller ytes tilskudd
for avgift på:

1.	Motorvogner som registreres på kjennemerker
med gule tegn på blå reflekterende bunn.

2.	Motorvogner som registreres på NATO eller
NATOs hovedkvarter, styrker eller personell i den utstrekning
dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

3.	Lett pansrete motorvogner til offentlig bruk.

4.	Motorvogner til bruk utelukkende som banekjøretøy og
i rally, samt motorsykler til bruk utelukkende i trial- og endurukonkurransekjøring.

5.	Ambulanser, herunder leilighetsambulanser.

6.	Begravelseskjøretøy.

7.	Beltemotorsykler som ved første gangs
registrering her i landet blir registrert på humanitær
institusjon som skal nytte kjøretøyet
i ambulansetjeneste.

8.	Motorvogner som bare bruker elektrisitet
til fremdrift.

9.	Busser som ved første gangs registrering
her i landet blir registrert på:

a)	innehaver av løyve etter §§ 3 eller
7 i lov 4. juni 1976 nr. 63 om samferdsel, unntatt turvogner,

b)	institusjon eller organisasjon som tilbyr transport av
funksjonshemmede mv.

10.	Motorvogner som innføres
som arvegods.

11.	Beltevogner til Forsvaret.

12.	Spesialutrustede kjøretøy
til bruk for brannvesenet.

Departementet kan gi forskrifter om avgrensing
av og vilkår for fritak.

§ 7

Departementet kan gi forskrifter om tilbakebetaling av
tilskuddsbeløp og om tilleggsberegning av særavgift og
merverdiavgift hvor det:

1.	innen 3 år regnet
fra registreringen skjer opphør av bruken av bil som drosje eller
for transport av funksjonshemmede, jf. § 2 avgiftsgruppe
h,

2.	innen 1 år regnet fra registreringen
skjer opphør av bruken av buss i tilfelle som er gitt avgiftsfritak etter § 6
nr. 9.

§ 8

Departementet kan gi forskrifter om betaling
av avgifter ved endring av en motorvogns avgiftsmessige
status til en avgiftsgruppe med høyere avgiftssats, og
om hva som skal anses som slik endring.

Departementet kan gi forskrifter om betaling
av avgifter dersom det foretas endringer av en motorvogn som har
betydning for grunnlaget for beregning av avgiften, og om hva som
skal anses som en slik endring.

§ 9

Departementet kan gi forskrifter om grunnlaget
for avgiften og om avrunding av avgiftsbeløpene.

§ 10

Oppstår det tvil om omfanget av avgiftsplikten,
avgjøres spørsmålet av departementet.

§ 11

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning eller også ellers
en klart urimelig virkning.

§ 12

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

II. Årsavgift

§ 1

For 2002 betales i henhold til lov 19. juni
1959 nr. 2 om avgifter vedrørende motorkjøretøyer
og båter avgift til statskassen med:

1.	kr 2 310 av:

a)	Personbiler

b)	Varebiler

c)	Campingbiler med tillatt totalvekt mindre enn 12 000
kg

d)	Busser under 6 meter med inntil 17 seteplasser (minibusser)

e)	Kombinerte biler med tillatt totalvekt mindre
enn 6 000 kg

f)	Årsprøvekjennemerker for kjøretøy

2.	kr 1 180 av campingtilhengere med
egenvekt over 350 kg

3.	kr 1 820 av motorsykler; trehjuls, lette, mellomtunge og
tunge

4.	kr 1 340 av:

a)	følgende kjøretøy
med tillatt totalvekt fra 3 500 kg inntil 12 000 kg:

lastebiler

trekkbiler

b)	kombinerte biler med tillatt totalvekt
fra 6 000 kg inntil 12 000 kg

c)	busser med tillatt totalvekt mindre enn 12
000 kg som ikke faller inn under nr. 1 bokstav d.

§ 2

Unntatt fra avgiftsplikt er:

a.	Kjøretøy
som er registrert på kjennemerker med
gule tegn på blå reflekterende bunn.

b.	Motorvogn som er registrert på innehaver
av løyve etter § 7 i lov 4. juni
1976 nr. 63 om samferdsel som drosje (ikke reserve- eller
erstatningsdrosje) eller for transport av funksjonshemmede.

c.	Motorvogn som er registrert på innehaver
av løyve etter § 3 i lov 4. juni
1976 nr. 63 om samferdsel som rutevogn.

d.	Motorvogn som er godkjent og registrert
som ambulanse (herunder leilighetsambulanse) eller registrert som
begravelseskjøretøy på begravelsesbyrå o.l.

e.	Kjøretøy som er
registrert på kjennemerker med lysegule
typer på sort bunn.

f.	Kjøretøy som er
30 år eller eldre.

g.	Kjøretøy som dokumenteres
levert senest innen avgiftens forfall til godkjent oppsamlingsplass
for bilvrak eller til bilopphuggeri for vraking/hugging.

h.	Kjøretøy som er
registrert på NATO eller
NATOs hovedkvarter, styrker eller personell i den utstrekning
dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

i.	Kjøretøy som drives
kun med elektrisk strøm (el-biler).

Departementet kan gi forskrifter om avgrensing
av og vilkår for fritak.

§ 3

For kjøretøy
som er registrert pr. 1. januar eller
som blir registrert i 1. halvår, og
for årsprøvekjennemerker som er tildelt pr. 1.
januar eller som blir tildelt i 1. halvår, skal
det svares full avgift.

På vilkår departementet kan
fastsette, skal det svares halv avgift på kjøretøy
som:

1.	dokumenteres levert til godkjent
oppsamlingsplass for bilvrak eller til bilopphuggeri
for vraking/hugging i første halvår,
men etter avgiftens forfall,

2.	registreres eller tildeles årsprøvekjennemerker
i annet halvår.

§ 4

Avgift som ikke er betalt innen
forfall, forhøyes med kr 250. Departementet kan gi forskrifter
om innkreving av tilleggsavgiften.

§ 5

Oppstår det tvil om omfanget av avgiftsplikten,
avgjøres spørsmålet av departementet.

§ 6

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 7

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

III. Vektårsavgift

§ 1

Fra 1. januar 2002 skal det i henhold til lov
19. juni 1959 nr. 2 om avgifter vedrørende motorkjøretøyer
og båter til statskassen betales årsavgift
på innenlandsregistrerte kjøretøy
på minst 12 000 kg etter følgende satser (kroner):

1. Vektgradert årsavgift

A. Motorkjøretøyer

Avgiftsgruppe 

Luftfjæring 

Annet fjæringssystem 

2
aksler 

12 000 – 12
999 kg 

0 

266 

13 000 – 13
999 kg 

266 

739 

14 000 – 14
999 kg 

739 

1 039 

15 000 – og
over 

1 039 

2 354

3
aksler 

12 000 – 14
999 kg 

0 

0

15 000 – 16
999 kg 

266 

464 

17 000 – 18
999 kg 

 464 

953 

19 000 – 20
999 kg 

953 

1 237 

21 000 – 22
999 kg 

1 237 

1 907 

23 000 – og
over 

1 907 

2 963 

Minst
4 aksler 

12 000 – 24
999 kg 

1 237 

1 254 

25 000 – 26
999 kg 

1 254 

1 959 

27 000 – 28
999 kg 

1 959 

3 109 

29 000 – og over 

3 109 

4 612 

B. Kombinasjoner
av kjøretøy (vogntog)

Avgiftsgruppe

Luftfjæring

Annet fjæringssystem 

2
+ 1 aksler 

12 000 – 13
999 kg 

 0 

0 

14 000 – 15
999 kg 

 0

 0 

16 000 – 17
999 kg 

 0

 120 

18 000 – 19
999 kg 

 120

 274 

20 000 – 21
999 kg 

 274

 644 

22 000 – 22
999 kg 

 644

 833 

23 000 – 24
999 kg 

 833

 1 503 

25 000 – 27
999 kg 

 1 503

 2 636 

28 000 kg og over 

 2 636

 4 625 

2
+ 2 aksler 

16 000 – 24
999 kg 

 258

 600 

25 000 – 25
999 kg 

 600

 987 

26 000 – 27
999 kg 

 987

 1 452 

28 000 – 28
999 kg 

 1 452

 1 753 

29 000 – 30
999 kg 

 1 753

 2 878 

31 000 – 32
999 kg 

 2 878

 3 994 

33 000 kg og over 

 3 994

 6 064 

2
+ minst 3 aksler

16 000 – 37
999 kg 

3 178

 4 423 

38 000 – 40
000 kg 

 4 423

 6 013 

Over 40 000 kg 

 6 013

 8 168 

Minst
3 + 1 aksel 

16 000 – 24
999 kg 

 258

 600 

25 000 – 25
999 kg 

 600

 987 

26 000 – 27
999 kg 

 987

 1 452 

28 000 – 28
999 kg 

 1 452

 1 753 

29 000 – 30
999 kg 

 1 753

 2 878 

31 000 – 32
999 kg 

 2 878

 3 994 

33 000 – og
over 

 3 994

 6 064 

Minst
3 + 2 aksler

16 000 – 37
999 kg 

 2 808

 3 900 

38 000 – 40
000 kg 

 3 900

 5 395 

Over 40 000 kg 

 5 395

 7 980 

Minst
3 + minst 3 aksler

16 000 – 37
999 kg 

 1 598

 1 933 

38 000 – 40
000 kg 

 1 933

 2 886 

Over 40 000 kg 

 2 886

 4 596 

og

2. Miljødifferensiert årsavgift
for dieseldrevne 
kjøretøy

Avgasskravnivå

Vektklasser

Ikke EURO

EURO 
I

EURO II

EURO III

12 000 – 19
999 kg 

5 656

3 143

2 200

0

20 000 kg og over 

10 057

5 761

4 085

0

§ 2

Departementet kan gi forskrifter om hvilke
fjæringssystemer som kan likestilles med luftfjæring
og om fastsettelse av avgasskravnivå, herunder om krav
til dokumentasjon for registreringsår og avgasskravnivå.

Departementet kan også gi
forskrifter om etterberegning av avgift dersom det viser seg at
et kjøretøy ikke oppfyller
de krav til avgassutslipp som lå til
grunn for beregning av avgiften.

§ 3

Departementet kan gi forskrifter om betaling
av avgift for utenlandsregistrerte kjøretøy etter
antall døgn de befinner seg i Norge (døgnavgift),
herunder fastsette høyere døgnavgift for kjøretøy
som er registrert i et land som krever høyere
bruksavgifter av norske kjøretøy
enn av dette lands kjøretøy, samt treffe gjensidige
avtaler med andre land om fritak for eller nedsettelse
av døgnavgiften.

§ 4

Grunnlaget for avgiften er den vekt som er
oppgitt som tillatt totalvekt i motorvognregisteret, for semitrailere
den del av totalvekten som faller på semitrailerens aksler.
Departementet kan gi forskrifter om at avgiftsgrunnlaget kan settes
lavere enn kjøretøyets tillatte totalvekt.

Hvis kjøretøyets totalvekt ikke
direkte går frem av vognkortet, settes totalvekten til
summen av kjøretøyets egenvekt og tillatt (registrert)
lasteevne.

§ 5

Følgende kjøretøy
er fritatt for vektgradert- og miljødifferensiert årsavgift:

a.	traktorer,

b.	kjøretøy registrert
på kjennemerker med lysegule typer på sort bunn,

c.	motorredskaper,

d.	kjøretøy som er
registrert på innehaver av løyve etter §§ 3 eller
7 i lov 4. juni 1976 nr. 63 om samferdsel som personrutevogn,
kombinert rutevogn eller turvogn samt demonstrasjonsbusser
i samme bevillingskjøring. Som turvogn menes
i denne sammenheng busser med over 8 sitteplasser i tillegg til
førersete og tillatt totalvekt over 5 000 kg,

e.	kjøretøy som er
30 år eller eldre. Fritaket gjelder ikke tilhengere,

f.	kjøretøy som i
forbindelse med transport av gods fraktes på jernbane (kombinert
godstransport),

g.	kjøretøy som er
registrert på NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 6

Departementet kan gi forskrifter om utskriving
av avgiften i flere terminer, og om forholdsmessig beregning av
avgiften ved avregistrering, vraking og omregistrering.

Departementet kan gi forskrifter om betaling
av avgift basert på en dagsats på 2 pst. av full
vektårsavgift med et fastsatt
minstebeløp.

§ 7

Departementet kan gi forskrifter om grunnlaget
for avgiften og om avrunding av avgiftsbeløpene.

§ 8

Oppstår det tvil om omfanget av avgiftsplikten,
avgjøres spørsmålet av departementet.

§ 9

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 10

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

IV. Omregistreringsavgift

§ 1

Fra 1. januar 2002 skal det i henhold til lov
19. juni 1959 nr. 2 om avgifter vedrørende motorkjøretøyer
og båter betales avgift til statskassen ved omregistrering
av etternevnte, tidligere her i landet registrerte motorvogner og
tilhengere med følgende beløp:

Registreringsår

2002
kr

2000 og 
2001
kr

1999
kr

1998 til
1991
kr

1990 og
eldre
kr

a.

Mopeder.
Motorsykler. Beltemotorsykler 

1.

Mopeder 	

529

529

529

529

529 

2.

Motorsykler og beltemotorsykler
med motor til og med 250 cm3 slagvolum 	

1 508

1 508

1 508

1 508

1 315 

3.

Motorsykler og beltemotorsykler
med motor over 
250 cm3 slagvolum 	

2 514 

2 514 

2 514 

2 514 

1 315 

b.

Personbiler.
Busser 

Egenvekt (typegodkjent): 

1.

t.o.m. 800 kg 	

7 385

5 594

4 217

2 818

1 315 

2.

over 800 kg t.o.m.
1 200 kg 	

10 083

7 841

5 803

4 023

1 315 

3.

over 1 200 kg t.o.m.
1 600 kg 	

14 498 

11 261

8 234

5 594

1 315 

4.

over 1 600 kg 	

18 777

14 498

10 601

7 236

1 315 

c.

Lastebiler.
Trekkbiler. Varebiler. Kombinerte biler. 
Campingbiler. Beltebiler 

Egenvekt (typegodkjent): 

1.

t.o.m. 1 000 kg 	

5 997

4 614 

3 619

2 305

1 315 

2.

over 1 000 kg t.o.m.
2 000 kg 	

9 156

7 438

5 536

3 823

1 315 

3.

over 2 000 kg t.o.m.
3 000 kg 	

15 074

12 057

8 951

6 123

1 315 

4.

over 3 000 kg t.o.m.
4 000 kg 	

20 752 

16 593 

12 445 

8 359 

8 359 

5.

over 4 000 kg t.o.m.
5 000 kg 	

26 680 

21 286 

16 001 

10 669 

10 669 

6.

over 5 000 kg 	

32 212 

25 821 

19 301 

12 979 

12 979 

d.

Biltilhengere,
herunder semitrailere og campingtilhengere, 
med egenvekt over 350 kg

Egenvekt (typegodkjent):

1.

over 350 kg t.o.m.
1 000 kg 	

5 992 

4 614 

3 619 

2 305 

2 305 

2.

over 1 000 kg t.o.m.
2 000 kg 	

6 919 

5 536 

4 217 

2 702 

2 702 

3.

over 2 000 kg t.o.m.
3 000 kg 	

10 475 

8 431 

6 322 

4 217 

4 217 

4.

over 3 000 kg t.o.m.
4 000 kg 	

13 932 

11 062 

8 517 

5 536 

5 536 

5.

over 4 000 kg t.o.m.
5 000 kg 	

19 636

15 808

11 858

7 841 

7 841 

6.

over 5 000 kg 	

25 921 

20 354 

15 221 

10 145 

10 145 

§ 2

Det gis fritak eller refusjon av
avgift ved omregistrering av kjøretøy:

1.	ved ren navneendring
(bevilling for/registrering av navnebytte må foreligge),

2.	på ektefelle,

3.	mellom foreldre og barn som arv (fullt
skifte),

4.	som er 30 år eller eldre,

5.	som utloddes og som tidligere har vært registrert
på utlodderen,

6.	som skal registreres på kjennemerker med gule
tegn på blå reflekterende bunn,

7.	på NATO eller NATOs hovedkvarter
i Norge, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred,

8.	som har vært registrert
på samme eier i 2 måneder eller
mindre (samlet påskiltings-/registreringstid),

9.	som tas tilbake av selger som følge av hevet
kjøp etter kjøpslovens bestemmelser,

10.	ved fusjon mellom aksjeselskaper,

11.	ved omdannelse av virksomheter når tidligere
og ny(e) eier(e) er identiske.

Departementet kan gi forskrifter om avgrensing
av og vilkår for fritak.

§ 3

Oppstår det tvil om omfanget av avgiftsplikten,
avgjøres spørsmålet av departementet.

§ 4

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 5

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

V. Avgift på bensin

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på bensin.
Avgift betales med følgende beløp pr. liter:

a.	For blyholdig bensin: kr 4,62,

b.	for blyfri bensin: kr 3,81.

Avgiften kommer i tillegg til avgift som skal
betales i henhold til Stortingets vedtak om CO2-avgift på mineralske
produkter.

Departementet kan gi forskrifter om hvilke
produkter som omfattes av avgiftsplikten og om avgrensning og utfylling
av reglene i denne bestemmelsen. Departementet kan videre gi forskrifter
om at det skal betales avgift av annet flytende brennstoff som anses
anvendelig som motordrivstoff. Departementet avgjør
hva som er anvendelig som motordrivstoff.

§ 2

Det gis fritak, refusjon eller ytes
tilskudd for avgift på bensin til følgende anvendelsesområder:

a.	Utførsel.

b.	Fly, unntatt Forsvarets fly.

c.	Diplomater m.m.

d.	Teknisk og medisinsk formål.

e.	Som har tilknytning til utnyttelse av naturforekomster
i havområder utenfor norsk terriorialgrense.

f.	Båter og snøscootere i veiløse
strøk.

g.	Legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

h.	Reisegods og reiseutstyr.

i.	Motorsager og andre arbeidsredskaper med 2-
taktsmotor der den benyttede bensin har særlige helse-
og miljømessige egenskaper.

j.	Bensin gjenvunnet i VRU-anlegg (Vapour Recovery Unit).

k.	NATO eller NATOs hovedkvarter i Norge,
styrker eller personell i den utstrekning dette følger
av internasjonale avtaler Norge er forpliktet av. Fritaket
omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 3

I tilfelle misbruk kan departementet nekte
avgiftsfritak eller tilskudd for kortere eller
lengre tid.

§ 4

Departementet kan gi forskrifter om grunnlaget
for avgiften og om avrunding av avgiftsbeløpene.

§ 5

Oppstår det tvil om omfanget av avgiftsplikten,
avgjøres spørsmålet av departementet.

§ 6

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 7

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

VI. Avgift på mineralolje
til fremdrift av motorvogn (autodieselavgift)

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen med
kr 3,10 pr. liter mineralolje
til fremdrift av motorvogn. For mineralolje
til fremdrift av motorvogn som inneholder 0,005 pst. vektandel
svovel eller mindre, betales avgift med kr 2,77 pr. liter.

Departementet kan gi forskrifter om hvilke
produkter som omfattes av avgiftsplikten og om avgrensing og utfylling
av reglene i denne bestemmelsen.

Avgiften kommer i tillegg til avgift som skal
betales i henhold til Stortingets vedtak om CO2- og svovelavgift på mineralske
produkter.

§ 2

Når oljer er merket i samsvar med
forskrift fastsatt av departementet, skal det ikke
ilegges avgift etter § 1 første
ledd.

Departementet kan i særskilte enkeltstående
tilfeller bestemme at:

a.	fritak for avgiftsplikten kan skje
på annen måte enn bruk av merket olje, eller

b.	avgift skal betales ved bruk av merket olje.

§ 3

På vilkår fastsatt av departementet
kan det benyttes merket olje:

1.	I følgende motorvogner:

a.	traktorer,

b.	motorvogner registrert på kjennemerker
med lysegule typer på sort bunn,

c.	motorredskaper,

d.	tilhørende fremmede lands diplomatiske tjenestemenn
som er tilsatt her og er offisielt anmeldt. Det samme gjelder for
mineralolje til fremdrift
av motorvogn som nyttes av utsendt generalkonsul, konsul og visekonsul
i den utstrekning tilsvarende norske tjenestemenn nyter
samme fordel i vedkommende fremmede land,

e.	motorvogn tilhørende NATO eller
NATOs hovedkvarter i Norge, styrker eller personell i
den utstrekning dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

2.	Til annen bruk enn fremdrift av motorvogn.

§ 4

Det gis fritak, refusjon eller ytes
tilskudd for avgift på autodiesel som bringes med som reisegods eller
reiseutstyr til personlig bruk.

Departementet kan gi forskrifter om avgrensing
av og vilkår for fritak.

§ 5

Departementet kan gi forskrifter om grunnlaget
for avgiften og om avrunding av avgiftsbeløpene.

§ 6

Oppstår det tvil om omfanget av avgiftsplikten,
avgjøres spørsmålet av departementet.

§ 7

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 8

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

4. Avgift på båtmotorer

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen ved
import og innenlandsk tilvirking av båtmotorer (framdriftsmotorer)
med kr 126,50 pr. hk. Som båtmotor anses også motorblokker
til slike.

Avgiftsplikten gjelder båtmotorer
på minst 9 hk.

Elektriske motorer er unntatt fra avgiftsplikt.

Departementet kan gi forskrifter om avgrensing
og utfylling av denne bestemmelsen.

§ 2

Det gis fritak, refusjon eller ytes
tilskudd for avgift på båtmotorer som:

a.	Selges til eller innføres
av utenlandske diplomatiske og konsulære
tjenestemenn som nyter personlig tollfrihet.

b.	Fra tilvirkers, importørs eller forhandlers
lager

1.	utføres til utlandet,

2.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1,

3.	leveres til bruk i fartøy registrert
i fiskebåtregisteret (dog ikke utenbordsmotorer
og hekkaggregater),

4.	leveres til bruk i fartøy mv. registrert
i skipsregisteret, med unntak av fritidsbåter.

c.	Innføres tollfritt i medhold
av tolltariffens innledende bestemmelser § 11 pkt. 10,
12, 13 eller 14 e.

d.	Benyttes i Forsvarets marinefartøy.

e.	Selges til eller innføres av NATO eller
NATOs hovedkvarter i Norge, styrker eller personell
i den utstrekning dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Oppstår det tvil om omfanget av avgiftsplikten,
avgjøres spørsmålet av departementet.

§ 5

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 6

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

5. Forbruksavgift på elektrisk kraft

I

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på elektrisk
kraft som leveres eller innføres til bruk her
i landet. Avgift skal betales også ved uttak
av elektrisk kraft til eget bruk. Avgiftssatsen er 9,30 øre
pr. kWh.

Avgift oppkreves ikke for industri,
bergverk, arbeidsmarkedsbedrifter som utøver industriproduksjon
og veksthusnæringen. Fritaket omfatter kun elektrisk kraft som
benyttes i forbindelse med selve produksjonsprosessen.

Departementet kan gi forskrifter om avgiftsmessig
avgrensing av industri, bergverk, arbeidsmarkedsbedrifter som utøver
industriproduksjon og veksthusnæringen samt
om praktiseringen av fritaket.

Avgift oppkreves ikke for Finnmark
og følgende kommuner i Nord-Troms: Karlsøy, Kvænangen,
Kåfjord, Lyngen, Nordreisa, Skjervøy
og Storfjord.

§ 2

Det gis fritak, refusjon eller ytes
tilskudd for avgift på kraft som:

a.	Leveres i direkte sammenheng med
produksjonen av elektrisk kraft.

b.	Er produsert ved energigjenvinningsanlegg.

c.	Er produsert i mottrykksanlegg.

d.	Er produsert i aggregat med generator som har mindre
merkeytelse enn 100 kVA.

e.	Er produsert i nødstrømsaggregat i
tilfeller hvor den normale elektrisitetsforsyning har sviktet.

f.	Er produsert og forbrukt i transportmidler.

g.	Leveres til NATO eller NATOs hovedkvarter
i Norge, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker fra
landene som deltar i Partnerskap for Fred.

h.	Leveres til bruk i driften av verneverdige fartøy,
museumsjernbaner eller tekniske anlegg og kulturelle kulturminner
på museumssektoren.

i.	Leveres til bruk i produksjon av
fjernvarme.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Oppstår det tvil om omfanget av avgiftsplikten,
avgjøres spørsmålet av departementet.

§ 5

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 6

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

6. Grunnavgift på fyringsolje
mv.

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på mineralolje
med kr 0,389 pr. liter.

§ 2

Unntatt fra avgiftsplikt er:

a.	flyparafin (jetparafin) som leveres
til bruk om bord i fly,

b.	olje som pålegges avgift etter
Stortingets vedtak om avgift på mineralolje
til framdrift av motorvogn (autodieselavgift).

§ 3

Det gis fritak, refusjon eller ytes
tilskudd for avgift på mineralolje
til følgende anvendelsesområder:

1.	Utførsel.

2.	Skip i utenriks fart.

3.	Gods- og passasjertransport i innenriks sjøfart.

4.	Fiske og fangst i nære farvann.

5.	Fiske og fangst i fjerne farvann.

6.	Anlegg eller innretninger som har tilknytning
til utnyttelse av naturforekomster i havområder utenfor norsk
territorialgrense, til transport mellom land og slike anlegg eller
innretninger, og for spesialskip som har oppdrag i slik virksomhet.

7.	Legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

8.	Benyttes som råstoff i industriell
virksomhet dersom mineraloljen i sin helhet inngår og forblir
i det ferdige produkt.

9.	Innføres som reisegods eller reiseutstyr.

10.	Verneverdige fartøy, museumsjernbaner eller
tekniske anlegg og kulturelle kulturminner på museumssektoren.

11.	NATO eller NATOs hovedkvarter, styrker eller
personell i den utstrekning dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

12.	Treforedlingsindustrien, sildemel- og fiskemelindustrien.

Departementet kan gi forskrifter om avgrensing
av og vilkår for fritak.

§ 4

Det gis fritak, refusjon eller ytes
tilskudd for avgift for andel av biodiesel i mineraloljen.

Departementet kan gi forskrifter om avgrensing
av og vilkår for fritak.

§ 5

Departementet kan gi forskrifter om grunnlaget
for avgiften og om avrunding av avgiftsbeløpene.

§ 6

Oppstår det tvil om omfanget av avgiftsplikten,
avgjøres spørsmålet av departementet.

§ 7

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 8

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

7. Miljøavgifter på mineralske
produkter mv.

A. CO2-avgift på mineralske
produkter

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales CO2-avgift til
statskassen på følgende mineralske produkter i
henhold til følgende satser:

1.	Generell sats

a.	Mineralolje: kr 0,49 pr. liter.

b.	Kull og koks mv.: kr 0,49 pr. kg.

c.	Bensin: kr 0,73 pr. liter.

2.	Redusert sats, jf. § 2

a.	Mineralolje: kr 0,28 pr. liter.
For treforedlingsindustrien, sildemel- og fiskemelindustrien er
satsen kr 0,245 pr. liter.

b.	Bensin: kr 0,26 pr. liter.

Departementet kan gi forskrifter om hvilke
produkter som omfattes av avgiftsplikten og om avgrensing og utfylling
av reglene i denne bestemmelsen.

§ 2

Det skal betales redusert sats, gis refusjon eller
tilskudd i henhold til § 1 nr. 2 til følgende
anvendelsesområder:

1.	Mineralolje
til bruk i

a.	Fly som flyr mellom norske
flyplasser.

b.	Anlegg eller innretninger som har tilknytning
til utnyttelse av naturforekomster i havområder utenfor
norsk territorialgrense, til transport mellom land og slike anlegg eller
innretninger, og for spesialskip som har oppdrag i slik virksomhet.

c.	Godstransport i innenriks sjøfart.

2.	Bensin til bruk i

a.	Fly som flyr mellom norske
flyplasser, unntatt Forsvarets fly.

b.	Anlegg eller innretninger som har tilknytning
til utnyttelse av naturforekomster i havområder utenfor
norsk territorialgrense, til transport mellom land og slike anlegg eller
innretninger, og for spesialskip som har oppdrag i slik virksomhet.

Departementet kan gi forskrifter om avgrensing
av og vilkår for fritak.

§ 3

Det gis fritak, refusjon eller ytes
tilskudd for avgift på produkter til følgende
anvendelsesområder:

1.	Generelle fritak for produkter som

a.	Utføres.

b.	Legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

c.	Innføres som reisegods og reiseutstyr.

d.	Benyttes som råstoff i industriell
virksomhet på en slik måte at det ikke
oppstår utslipp av karbon til luft eller utslippet
er vesentlig lavere enn den benyttede mengde råstoff
skulle tilsi.

e.	Selges til eller innføres av NATO eller
NATOs hovedkvarter, styrker eller personell i den utstrekning
dette følger av internasjonale avtaler Norge er
forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

2.	Mineralolje
til bruk i

a.	Skip i utenriks fart.

b.	Fiske og fangst i fjerne farvann.

c.	Fiske og fangst i nære farvann.

d.	Verneverdige fartøy, museumsjernbaner eller
tekniske anlegg og kulturelle kulturminner på museumssektoren.

e.	Fly i utenriks fart.

3.	Bensin til bruk for

a.	Diplomater m.m.

b.	Teknisk og medisinsk formål.

c.	Motorsager og andre arbeidsredskaper med 2- taktsmotor
der den benyttede bensin har særlige helse- og miljømessige
egenskaper.

d.	Bensin gjenvunnet i VRU-anlegg (Vapour Recovery
Unit).

e.	Fly i utenriks fart.

4.	Kull og koks mv. til bruk som/til

a.	Reduksjonsmiddel eller
råvare i industrielle prosesser.

b.	Fremstilling av klinker i forbindelse med sementproduksjon
og løs leca (lecaklinker).

c.	Verneverdige fartøy, museumsjernbaner eller
tekniske anlegg og kulturelle kulturminner på museumssektoren.

Departementet kan gi forskrifter om avgrensing
av og vilkår for fritak.

§ 4

Det gis fritak, refusjon eller ytes
tilskudd for avgift for andel av biodiesel i mineraloljen.

Departementet kan fastsette forskrifter om
avgrensing av og vilkår for fritaket.

§ 5

Departementet kan gi forskrifter om grunnlaget
for avgiften og om avrunding av avgiftsbeløpene.

§ 6

Departementet kan ved overtredelse av §§ 2 eller
3 nekte fritak, nedsettelse eller tilskudd for kortere eller lengre
tid.

§ 7

Oppstår det tvil om omfanget av avgiftsplikten,
avgjøres spørsmålet av departementet.

§ 8

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 9

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

B. Svovelavgift

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales svovelavgift
til statskassen på følgende mineralske produkter
og utslipp i henhold til følgende satser:

1.	Generell sats

Mineralolje: 7 øre pr. liter mineralolje
for hver påbegynt 0,25 pst. vektandel
svovel i olje som inneholder over 0,05 pst. vektandel
svovel.

2.	Redusert sats, jf. § 2

2,8 øre pr. liter mineralolje
for hver påbegynt 0,25 pst. vektandel
svovel i oljen. Avgift skal ikke svares for olje
som inneholder 0,05 pst. vektandel svovel eller
mindre.

Departementet kan gi forskrifter om hvilke
produkter og utslipp som omfattes av avgiftsplikten og om avgrensing
og utfylling av reglene i denne bestemmelsen.

§ 2

Det skal betales redusert sats, gis refusjon eller
tilskudd i henhold til § 1 nr. 2 for mineralolje
til følgende anvendelsesområder:

a.	Fly som flyr mellom norske
flyplasser.

b.	Anlegg eller innretninger som har tilknytning
til utnyttelse av naturforekomster i havområder utenfor norsk
territorialgrense, til transport mellom land og slike anlegg eller
innretninger, og for spesialskip som har oppdrag i slik virksomhet.

Departementet kan gi forskrifter om avgrensing
av og vilkår for fritak.

§ 3

Det gis fritak, refusjon eller ytes
tilskudd for avgift på produkter til følgende
anvendelsesområder:

1.	Generelle fritak

a.	Utførsel.

b.	Legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1. Dette gjelder ikke når det skal betales
avgift etter § 2.

c.	Reisegods og reiseutstyr.

d.	Utslippet av svovel til atmosfæren er mindre
enn det som svovelinnholdet i de benyttede produkter skulle tilsi.

e.	Verneverdige fartøy, museumsjernbaner eller
tekniske anlegg og kulturelle kulturminner på museumssektoren.

f.	NATO eller NATOs hovedkvarter, styrker eller personell
i den utstrekning dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

2.	Mineralolje
til bruk i

a.	Skip i utenriks fart.

b.	Fiske og fangst i fjerne farvann.

c.	Fly i utenriks fart.

Departementet kan gi forskrifter om avgrensing
av og vilkår for fritak.

§ 4

Det gis fritak, refusjon eller ytes
tilskudd for avgift for andel av biodiesel i mineraloljen.

Departementet kan fastsette forskrifter om
avgrensing av og vilkår for fritak.

§ 5

Departementet kan gi forskrifter om grunnlaget
for avgiften og om avrunding av avgiftsbeløpene.

§ 6

Departementet kan ved overtredelse av §§ 2 eller
3 nekte fritak, nedsettelse eller tilskudd for kortere eller lengre
tid.

§ 7

Oppstår det tvil om omfanget av avgiftsplikten,
avgjøres spørsmålet av departementet.

§ 8

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 9

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

C. Avgift på smøreolje
mv.

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på smøreolje
mv. med kr 1,53 pr. liter.

Departementet kan gi forskrifter om hvilke
produkter som omfattes av avgiftsplikten og om avgrensing og utfylling
av reglene i denne bestemmelsen.

§ 2

Det gis fritak, refusjon eller ytes
tilskudd for avgift på smøreolje mv. til følgende
anvendelsesområder:

a.	Utførsel.

b.	Utenriks fart.

c.	Fiske og fangst i fjerne farvann.

d.	Anlegg eller innretninger som har tilknytning
til utnyttelse av naturforekomster i havområder utenfor norsk
territorialgrense, til transport mellom land og slike anlegg eller
innretninger, og for spesialskip som har oppdrag i slik virksomhet.

e.	Legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

f.	Er påfylt kjøretøy, maskiner
o.l. ved innførsel eller utførsel.

g.	Fly, unntatt olje til Forsvarets fly.

h.	Råstoff i industriell virksomhet som
i sin helhet inngår og forblir i det ferdige produkt.

i.	Omsettes i detaljforpakninger med innhold mindre enn
0,15 liter.

j.	Verneverdige fartøy, museumsjernbaner eller
tekniske anlegg og kulturelle kulturminner på museumssektoren.

k.	NATO eller NATOs hovedkvarter, styrker eller
personell i den utstrekning dette følger av internasjonale avtaler Norge
er forpliktet av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Departementet kan i tilfelle overtredelse av § 2
nekte fritak, nedsettelse eller tilskudd for kortere eller
lengre tid.

§ 5

Oppstår det tvil om omfanget av avgiftsplikten,
avgjøres spørsmålet av departementet.

§ 6

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 7

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

8. Avgift på sluttbehandling av avfall

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på avfall
som er innlevert til sluttbehandling etter følgende
satser:

1.	opplagsplasser for avfall (fyllplasser);
kr 320 pr. tonn

2.	anlegg for forbrenning av avfall;

a.	grunnavgift
kr 80 pr. tonn

b.	tilleggsavgift kr 240 pr.
tonn.

Det gis fritak, refusjon eller ytes
tilskudd for tilleggsavgift for anlegg
med energiutnyttelse.

Departementet kan gi forskrifter om avgrensing
og utfylling av reglene i denne bestemmelsen.

§ 2

Det gis fritak, refusjon eller ytes
tilskudd for avgift på avfall som:

a.	Innleveres til særskilt
behandling i henhold til forskrift 19. mai 1994 nr. 362
om spesialavfall.

b.	Innleveres til anlegg for ombruk, gjenvinning eller sortering
for gjenvinning.

c.	Består av ensartet, uorganisk materiale og som
legges på særskilt opplagsplass.

d.	Er restavfall fra utnyttelse av returfiber i treforedlingsindustrien.

e.	Består av forurensede jord- og løsmasser,
herunder avfall fra nedlagte avfallsdeponi.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Oppstår det tvil om avgiftsplikten
avgjøres spørsmålet av departementet.

§ 5

Departementet kan frita for eller
sette ned avgiften når det oppstår enkelttilfeller
eller situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 6

Departementet kan gi forskrifter om at skyldig
avgiftsbeløp eller tilgodebeløp som
er lavere enn en nærmere fastsatt grense, ikke
skal betales eller tilbakebetales.

9. Avgift på trikloreten (TRI) og tetrakloreten
(PER)

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på trikloreten
(TRI) og tetrakloreten (PER), herunder gjenvunnet TRI og PER.

For TRI og PER som inngår som bestanddel
i andre produkter, betales avgift av andelen TRI og PER.
Avgift betales bare dersom andelen TRI er over 1 vektprosent av
produktets totale vekt eller andelen PER er over 0,1 vektprosent
av produktets totale vekt.

Avgift svares etter følgende
intervaller og satser:

Innhold
TRI/PER

kr pr. kg

pst.

TRI

PER

1. 

Over 0,1 – t.o.m.
1 

0,51 

2. 

Over 1 – t.o.m.
5 

2,65

2,65 

3. 

Over 5 – t.o.m.
10 

5,30

5,30 

4. 

Over 10 – t.o.m.
30 

15,70

15,70 

5. 

Over 30 – t.o.m.
60 

31,40

 31,40 

6. 

Over 60 – t.o.m. 100 

52,40

 52,40 

Ved beregning av avgift benyttes den høyeste
av enten faktisk eller oppgitt andel TRI/PER.

Departementet kan gi forskrifter om hva som
omfattes av avgiftsplikten og om avgrensing og utfylling av reglene
i denne bestemmelsen.

§ 2

Det gis fritak, refusjon eller ytes
tilskudd for avgift på varer som:

a.	Utføres.

b.	Legges inn på tollager, når varene
er bestemt til utførsel eller til bruk
som nevnt eller til bruk som nevnt i tolltariffens innledende
bestemmelser § 24 nr. 1.

c.	Gjenvinnes til eget bruk.

d.	Bringes med som reisegods eller reiseutstyr
til personlig bruk.

e.	Selges til eller innføres av NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Oppstår det tvil om omfanget av avgiftsplikten,
avgjøres spørsmålet av departementet.

§ 5

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 6

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

10. Avgift på sjokolade- og sukkervarer
mv.

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på sjokolade-
og sukkervarer m.m. med kr 14,85 pr. kg av varens avgiftspliktige
vekt. Det skal også betales avgift av slike varer
uten tilsetning av sukker eller søtningsmiddel.
Departementet kan gi forskrifter om hva som skal anses som avgiftspliktig
sjokolade- og sukkervarer.

Departementet kan gi forskrift om
forenklet avgiftsberegning for varer som reisende innfører
til personlig bruk utover avgiftsfri kvote.

§ 2

Det gis fritak, refusjon eller ytes
tilskudd for avgift på varer som:

a.	Selges til eller innføres
av utenlandske diplomatiske og konsulære
tjenestemenn som nyter personlig tollfrihet.

b.	Fra/til tilvirkers eller importørs
lager

1.	utføres til utlandet,

2.	leveres som proviant mv. til bruk eller salg
om bord i fartøyer eller luftfartøyer
i utenriks fart, eller leveres til bruk i forbindelse
med utforsking og utnytting av undersjøiske naturforekomster
i havområder utenfor norsk territorialgrense, etter de
samme bestemmelser som gjelder for toll,

3.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

c.	Bringes med som reisegods eller
reiseutstyr til personlig bruk.

d.	Brukes som råstoff mv. ved fremstilling
av varer.

e.	Selges til eller innføres av NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 3

Departementet kan gi forskrifter om grunnlaget
for avgiften og om avrunding av avgiftsbeløpene.

§ 4

Oppstår det tvil om omfanget av avgiftsplikten,
avgjøres spørsmålet av departementet.

§ 5

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 6

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

11. Avgift på alkoholfrie drikkevarer mv.

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på:

a.	alkoholfrie drikkevarer, pr. liter
salgsvare: kr 1,52

b.	sirup som nyttes til ervervsmessig fremstilling av alkoholfrie
drikkevarer i dispensere, fontener o.l., pr. liter salgsvare: kr
9,27

c.	kullsyre som blir solgt eller innført
til tilvirkning av alkoholfrie drikkevarer som ikke skal
selges, pr. kg kullsyre: kr 61,52.

Med alkoholfrie drikkevarer likestilles i dette
regelverket også drikk
med alkoholstyrke til og med 0,7 volumprosent alkohol, jf. Stortingets
vedtak om avgift på alkohol § 1 nr. 4 bokstav
a.

§ 2

Unntatt fra avgiftsplikten er følgende
kullsyrefrie drikkevarer:

a.	råsaft, saftkonsentrat,
juice, nektar, sirup, drikkevarer fremstilt av grønnsaker,
vann uten tilsetting av smaksstoffer, saft av frukt og bær
samt konsentrat av disse,

b.	melk, melkeprodukter,

c.	drikkevarer fremstilt av kakao og sjokolade og konsentrater
av dette,

d.	varer i pulverform.

§ 3

Det gis fritak, refusjon eller ytes
tilskudd for avgift på varer som:

a.	Selges til eller innføres
av utenlandske diplomatiske og konsulære
tjenestemenn som nyter personlig tollfrihet.

b.	Fra tilvirkers eller importørs lager

1.	utføres til utlandet,

2.	leveres som proviant mv. til bruk eller salg
om bord i fartøyer eller luftfartøyer
i utenriks fart, eller leveres til bruk i forbindelse
med utforsking og utnytting av undersjøiske naturforekomster
i havområder utenfor norsk territorialgrense, etter de
samme bestemmelser som gjelder for toll,

3.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

c.	Nyttes til ervervsmessig fremstilling
av annet enn drikkevarer.

d.	Bringes med som reisegods eller reiseutstyr
til personlig bruk.

e.	Selges til eller innføres av NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrifter om avgrensing
av og vilkår for fritak.

§ 4

Departementet kan gi forskrifter om grunnlaget
for avgiften og om avrunding av avgiftsbeløpene.

§ 5

Oppstår det tvil om omfanget av avgiftsplikten,
avgjøres spørsmålet av departementet.

§ 6

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 7

Departementet kan gi forskrifter om avgrensing
og utfylling av bestemmelsene i §§ 1 og 2.

§ 8

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

12. Avgifter på drikkevareemballasje

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales miljøavgift
og grunnavgift til statskassen på følgende
drikkevareemballasje og etter følgende satser
pr. emballasjeenhet:

1.	Miljøavgift

a.

Glass og metall 

kr 4,19 

b.

Plast 

kr 2,52 

c.

Kartong/papp 

kr 1,05 

Departementet kan på nærmere
vilkår frita for, sette ned eller refundere miljøavgiften
dersom emballasjen inngår i et retursystem.

2.	Grunnavgift

Engangsemballasje

kr 0,85

Som engangsemballasje anses emballasje som ikke kan
gjenbrukes i sin opprinnelige form.

Departementet kan gi forskrifter om avgrensing
og utfylling av reglene i denne bestemmelsen.

§ 2

Unntatt fra miljøavgiften er følgende
kullsyrefrie drikkevarer:

a)	råsaft, saftkonsentrat,
juice, nektar, sirup, drikkevarer fremstilt av grønnsaker,
vann uten tilsetning av smaksstoffer, saft av frukt og bær
samt konsentrat av disse,

b)	melk, melkeprodukter,

c)	drikkevarer fremstilt av kakao og sjokolade og konsentrater
av dette,

d)	varer i pulverform.

For grunnavgiften gjelder bokstavene b – d
tilsvarende.

§ 3

Det gis fritak, refusjon eller ytes
tilskudd for miljø- og grunnavgift
på drikkevareemballasje:

a)	med rominnhold på minst
4 liter,

b)	som selges til eller innføres av utenlandske
diplomatiske og konsulære tjenestemenn som nyter personlig tollfrihet,

c)	som fra registrert virksomhets eller
importørs lager

1.	utføres til utlandet,

2.	leveres som proviant mv. til bruk eller salg
om bord i fartøyer eller luftfartøyer
i utenriks fart, eller leveres til bruk i forbindelse
med utforsking og utnytting av undersjøiske naturforekomster
i havområder utenfor norsk territorialgrense, etter de
samme bestemmelser som gjelder for toll,

3.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

d)	bringes med som reisegods eller
reiseutstyr til personlig bruk,

e)	selges til eller innføres av NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred.

Departementet kan gi forskrift om
avgrensing av og vilkår for fritak.

§ 4

Departementet kan gi forskrifter om grunnlaget
for avgiften og om avrunding av avgiftsbeløpene.

§ 5

Oppstår det tvil om omfanget av avgiftsplikten,
avgjøres spørsmålet av departementet.

§ 6

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 7

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

§ 8

Departementet kan vurdere overgangsordninger
ved systemomlegging av avgiftene i enkelttilfeller og etter
en særskilt vurdering.

13. Avgift på sukker mv.

§ 1

Fra 1. januar 2002 skal det i henhold til lov
19. mai 1933 nr. 11 om særavgifter betales avgift til statskassen på sukker
mv. med kr 5,75 pr. kg av varens avgiftspliktige vekt.

§ 2

Avgiftsplikten omfatter:

1.	Sukker (roe- og rørsukker).

2.	Sirup og sukkeroppløsning av nevnte varer.

§ 3

Varer som inneholder sukker mv. nevnt under § 2,
og som er ment eller som departementet finner tjenlige
som erstatning for avgiftspliktig vare, kan undergis avgiftsplikt etter
nærmere bestemmelse av departementet.
Når slik avgiftsplikt blir pålagt, skal avgiften
svares med beløp som så vidt mulig motsvarer avgiften etter § 1.

§ 4

Det gis fritak, refusjon eller ytes
tilskudd for avgift på sukker som:

a.	Selges til eller innføres
av utenlandske diplomatiske og konsulære
tjenestemenn som nyter personlig tollfrihet.

b.	Fra tilvirkers eller importørs lager

1.	utføres til utlandet,

2.	leveres som proviant mv. til bruk eller salg
om bord i fartøyer eller luftfartøyer
i utenriks fart, eller leveres til bruk i forbindelse
med utforsking og utnytting av undersjøiske naturforekomster
i havområder utenfor norsk territorialgrense, etter de
samme bestemmelser som gjelder for toll,

3.	legges inn på tollager, når varene
er bestemt til utførsel eller til bruk
som nevnt i tolltariffens innledende bestemmelser § 24
nr. 1.

c.	Nyttes til ervervsmessig fremstilling
av varer.

d.	Bringes med som reisegods eller reiseutstyr
til personlig bruk.

e.	Selges til eller innføres av NATO eller
NATOs hovedkvarter, styrker eller personell i den utstrekning dette
følger av internasjonale avtaler Norge er forpliktet
av. Fritaket omfatter på tilsvarende vilkår også styrker
fra landene som deltar i Partnerskap for Fred.

f.	Nyttes til biavl.

Departementet kan gi forskrifter om avgrensing
av og vilkår for fritak.

§ 5

Departementet kan gi forskrifter om hvilken
ervervsmessig fremstilling av varer som faller inn under § 4 bokstav
c.

§ 6

Departementet kan gi forskrifter om grunnlaget
for avgiften og om avrunding av avgiftsbeløpene.

§ 7

Oppstår det tvil om omfanget av avgiftsplikten,
avgjøres spørsmålet av departementet.

§ 8

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 9

Departementet kan gi forskrifter om avgrensing
og utfylling av bestemmelsene i §§ 1-3.

§ 10

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

14. Dokumentavgift

§ 1

Fra 1. januar 2002 skal det i henhold til lov
12. desember 1975 nr. 59 om dokumentavgift
betales avgift til statskassen ved tinglysing av dokument som overfører hjemmel
til fast eiendom, herunder bygning på fremmed grunn, med
2,5 pst. av avgiftsgrunnlaget, dog minst kr 250.

Ved tinglysing av første
gangs overføring av hjemmel til eierseksjon eller
til fysisk del av eiendom i forbindelse med oppløsning
av borettslag og boligaksjeselskaper betales
avgift med kr 1 000 pr. hjemmelsoverføring.

§ 2

Fritatt for avgift er:

a.	Gaveandel i dokument som inneholder
gave, donasjon o.l. til det offentlige eller til offentlig
godkjente stiftelser og legater, eller til foreninger
med allmennnyttige formål og med styresete her i landet.

b.	Dokument som overfører rettigheter til fast
eiendom til utenlandske diplomatiske
og konsulære misjoner.

c.	Egen sameieandel ved overtagelse av fast eiendom ved
oppløsning av sameie.

d.	Overføring av hjemmel til fast eiendom
mellom ektefeller.

e.	Arveandel etter loven ved overtagelse av fast
eiendom på skifte eller fra uskiftet
bo. Forskudd på arv regnes ikke som arveandel
og heller ikke testamentarv i den utstrekning den overstiger
lovens arveandel.

f.	Overføring av hjemmel til fast eiendom
til forrige hjemmelshaver eller dennes ektefelle,
i forbindelse med salg etter reglene om tvangssalg.

g.	Overføring av hjemmel til fast eiendom
til NATO eller NATOs hovedkvarter i den utstrekning
dette følger av internasjonale avtaler Norge
er forpliktet av.

Departementet kan gi forskrifter om avgrensing
av og vilkår for fritak.

§ 3

Ved førstegangsoverføring
av en selvstendig og i sin helhet nyoppført bygning som ikke
er tatt i bruk, og overføring av bygg under arbeid betales
avgift bare av salgsverdien av tomta dersom det blir tinglyst
hjemmelsoverføring til denne.

§ 4

Oppstår det tvil om omfanget av avgiftsplikten,
avgjøres spørsmålet av departementet.

§ 5

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

15. Avgift på flyging av passasjerer

§ 1

Fra 1. januar 2002 t.o.m. 31. mars 2002 skal
det i henhold til lov 19. mai 1933 nr. 11 om særavgifter
betales avgift til statskassen på ervervsmessig flyging
fra norske lufthavner med kr 128 pr. passasjer.

Departementet kan gi forskrifter om hva som
skal anses som ervervsmessig flyging og om avgrensing av avgiftsplikten.

§ 2

Det gis fritak, refusjon eller ytes
tilskudd for avgift på:

a.	Flyging av luftbefordrerens ansatte
på tjenestereise.

b.	Flyging av barn under 2 år.

c.	Transitt- og transferpassasjerer, såfremt reisen
står i direkte forbindelse med annen flyreise. Fritaket
gjelder ikke for flyging som nevnt under bokstav d i direkte
tilknytning til annen avgiftspliktig flyreise.

d.	Flyging av mannskap til og fra anlegg eller
innretning på kontinentalsokkelen i Nordsjøen
i tilknytning til utnyttelse av naturforekomster der.

e.	Flyging til og fra lufthavn i Nordland, Troms og Finnmark.
Fritaket gjelder ikke flyginger til og fra lufthavn i
Tromsø og Bodø.

f.	Flyging til lufthavn på Svalbard.

Departementet kan gi forskrifter om avgrensing
av og vilkår for fritak.

§ 3

Oppstår det tvil om omfanget av avgiftsplikten,
avgjøres spørsmålet av departementet.

§ 4

Departementet kan frita for eller
sette ned avgiften når det oppstår enkelttilfeller eller
situasjoner som ikke var overveiet da avgiftsvedtaket
ble truffet og når avgiften i det spesielle enkelttilfellet
får en utilsiktet virkning.

§ 5

Departementet kan gi forskrifter om at skyldig
avgiftsbeløp og tilgodebeløp som er lavere enn
en nærmere fastsatt grense, ikke skal betales eller
tilbakebetales.

16. Avgift på frekvenser

Stortinget samtykker i at Samferdselsdepartementet
i 2002 kan:

1.	fastsette en avgift knyttet til disponering
av frekvenser til drift av tredje generasjons system for
mobilkommunikasjon (bl.a. UMTS),

2.	fastsette en avgift knyttet til disponering av frekvenser
til drift av andre generasjons mobilkommunikasjonssystem,

3.	forestå salg av 5-sifrede telefonnummer,

4.	fastsette nærmere bestemmelser om beregning
og oppkreving av avgiften.

XII

Tollavgifter for budsjetterminen
2002

I

Tolltariffen slik den gjelder 31. desember
2001, herunder tolltariffens innledende bestemmelser, skal fortsatt gjelde
med følgende endringer:

A

I tolltariffens innledende bestemmelser gjøres
følgende endringer:

§ 2 nr. 3 første,
annet og tredje ledd skal lyde:

3.	Varer omfattet av en frihandelsavtale
inngått mellom Norge og en fremmed stat eller
gruppe av stater kan innenfor rammen av slike
avtaler innføres med redusert toll, tollfritt eller
med annen tollmessig justering. Preferansetollbehandling innvilges
under forutsetning av at opprinnelsesreglene til den aktuelle frihandelsavtalen
er oppfylt.

Følgende frihandelsavtaler er virksomme
1. januar 2002:

Avtalen om opprettelse av Det Europeiske
Økonomiske Samarbeidsområde, EØS-avtalenProtokoll 3
Tabell I iverksettes ikke før revidert
Protokoll 3 iverksettes.

Konvensjonen om opprettelse av Det Europeiske Frihandelsforbund

Handelsavtalen EF – Norge

Frihandelsavtalen EFTA – Tyrkia

Frihandelsavtalen EFTA – Den tsjekkiske
republikk (Tsjekkia)

Frihandelsavtalen EFTA – Den slovakiske
republikk (Slovakia)

Frihandelsavtalen EFTA – Israel

Frihandelsavtalen EFTA – Romania

Frihandelsavtalen EFTA – Bulgaria

Frihandelsavtalen EFTA – Ungarn

Frihandelsavtalen EFTA – Polen

Frihandelsavtalen EFTA – Slovenia

Frihandelsavtalen EFTA – Estland

Frihandelsavtalen EFTA – Latvia

Frihandelsavtalen EFTA – Litauen

Frihandelsavtalen Norge – Færøyene

Interim frihandelsavtale EFTA – PLO
på vegne av Den palestinske
selvstyremyndighet

Frihandelsavtalen EFTA – Marokko

Frihandelsavtalen EFTA - Mexico

Tollpreferanser gis under samme forutsetninger også for
varer som er omfattet av bilaterale eller unilaterale
erklæringer inngått i tilknytning til disse frihandelsavtalene.

§ 11 nr. 8 oppheves.

§ 14 nr. 10 nytt fjerde
ledd skal lyde:

Varer som innføres for slik behandling
mv. som nevnt under første ledd, bokstav a og
b, og som skal gjenutføres til bruk i forbindelse med utforskning
og utnytting av undersjøiske naturforekomster i havområder
utenfor tollområdet, kan også tilhøre
virksomheter hjemmehørende i Norge.

B

Oppdelingene for levende planter i samplantinger
og avskårne blomster i blandede buketter endres
som angitt i vedlegg 3.1 til St.prp. nr. 1 (2001-2002) Skatte-,
avgifts- og tollvedtak.

Oppdelingene for kalkunrulade endres
som angitt i vedlegg 3.2 til St.prp. nr. 1 (2001-2002) Skatte-,
avgifts- og tollvedtak.

Oppdelingene for ustekte produkter til fremstilling
av bakverk endres som angitt i vedlegg 3.3 til St.prp.
nr. 1 (2001-2002) Skatte-, avgifts- og tollvedtak.

C

Tolltariffens tekst for visse posisjoner skal
endres slik som fremgår av utrykt vedlegg til
St.prp. nr. 1 (2001-2002) Skatte-, avgifts- og tollvedtak.

D

For industrivarer som 31. desember 2001 er
oppført i tolltariffen med høyere tollsats enn
2002-satsene i nedtrappingsplanen i henhold til WTO-avtalen, reduseres tollsatsene
i samsvar med det som følger av Norges forpliktelser etter
nedtrappingsplanen.

E

Tollsatsene settes til 0 på de varenumrene
i tolltariffen som er angitt i vedlegg 3.4 til St.prp. nr. 1 (2001-
2002) Skatte-, avgifts- og tollvedtak.

II

A

Finansdepartementet gis fullmakt til å iverksette
de tollmessige sider ved eventuelle frihandelsavtaler mellom EFTA-landene
og henholdsvis Jordan, Kroatia, Canada, Chile, Singapore, Kypros,
Tunisia, Makedonia og Egypt.

B

Finansdepartementet gis fullmakt til å iverksette
de tollmessige sidene ved Protokoll 3 til EØS-avtalen.

III

Finansdepartementet gis fullmakt til å innarbeide
tekniske endringer i tolltariffen.

XIII

Avgift på legemiddelomsetning

Stortinget samtykker i at det av avgiftspliktig
omsetning for legemiddelgrossister i 2002 skal betales avgift tilsvarende
1,4 pst.

 Arbeiderpartiet, Sosialistisk
Venstreparti, Senterpartiet og Kystpartiet har
varslet at de vil stemme imot.

Votering:

Komiteens innstilling bifaltes med 88 mot 75 stemmer.

(Voteringsutskrift kl. 21.50.34)

 Da gjenstår det å votere
over rammeområde 24.

Her foreligger det mindretallsforslag
fra Arbeiderpartiet, Fremskrittspartiet, Sosialistisk Venstreparti,
Senterpartiet og Kystpartiet – det
er forsagene nr. 15, 16, 17, 18 og 19. Også disse
forslagene bortfaller.

Komiteen hadde innstillet:

D Rammeområde 24  
(Utbytte mv.)

I

På statsbudsjettet for 2002 bevilges
under:

Kap.

Post

Formål:

Kroner

Kroner

Inntekter

5316

Kommunalbanken AS

70

Garantiprovisjon
	

16 800 000

5616

Renter og utbytte
i Kommunalbanken AS

81

Aksjeutbytte 	

29 200 000

5618

Innskuddskapital
i Posten Norge BA

80

Utbytte 	

300 000 000

5620

Renter og utbytte
fra Statens nærings- og distriktsutviklingsfond 
(jf. kap. 2420)

81

Renter, risikolåneordningen
	

180 000 000

83

Utbytte, grunnfinansierings-
og lavrisikolåneordningen 	

28 750 000

84

Utbytte fra SND Invest
AS 	

90 000 000

85

Rentemargin, risikolåneordningen
	

5 000 000

86

Renter, grunnfinansierings-
og lavrisikolåneordningen 	

717 500 000

5630

Aksjer i Norsk Eiendomsinformasjon
as

80

Utbytte 	

5 000 000

5631

Aksjer i A/S
Vinmonopolet

80

Statens overskuddsandel
	

33 100 000

81

Utbytte 	

2 000

5651

Aksjer i selskaper
under Landbruksdepartementet

80

Utbytte 	

750 000

5652

Innskuddskapital
i Statskog SF

80

Utbytte 	

8 500 000

5656

Aksjer i selskaper
under Nærings- og handelsdepartementets forvaltning
(jf. kap. 950)

80

Utbytte 	

5 186 500 000

5670

Renter og utbytte
fra Entra Eiendom AS

80

Renter 	

110 000 000

81

Utbytte 	

80 000 000

5671

Renter og utbytte
fra BaneTele AS

80

Renter 	

7 500 000

81

Utbytte 	

8 000 000

5680

Utbytte fra statsforetak
under Olje- og energidepartementet

80

Utbytte, Statnett
SF 	

80 000 000

5685

Aksjer i Statoil
ASA

80

Utbytte 	

4 600 000 000

5692

Utbytte av statens
kapital i Den nordiske investeringsbank

80

Utbytte 	

59 000 000

Totale inntekter

11 545 602 000

II

Garantiprovisjon
fra Kommunalbanken AS

Stortinget samtykker i at Kommunalbanken AS
i 2002 betaler en provisjon på statsgarantien på 0,1
pst. av bankens lån opptatt før 1. november 1999.

III

AS Vinmonopolet

Stortinget samtykker i at statens andel i 2002
av driftsoverskuddet i AS Vinmonopolet fastsettes til 40 pst. av
resultatet i 2001, før ekstraordinære poster og etter vinmonopolavgiften.

 Arbeiderpartiet, Sosialistisk
Venstreparti, Senterpartiet og Kystpartiet har
varslet at de vil stemme imot.

Votering:

Komiteens innstilling bifaltes med 89 mot 74 stemmer.

(Voteringsutskrift kl. 21.51.26)

 Vi skulle da være
ferdig med voteringene under sak nr. 3.


                    
                    







 Før vi fortsetter på talerlisten, vil presidenten gjøre oppmerksom på at representanten Carl I. Hagen har bedt om ordet for å gi en stemmeforklaring.




 I sitt innlegg i dag morges meddelte statsminister Kjell Magne Bondevik i realiteten at Regjeringen ville tre tilbake hvis Stortinget i kveld ikke vedtok en budsjettramme i samsvar med regjeringspartienes forslag. Ved dette kabinettsspørsmålet er i realiteten voteringsgrunnlaget dramatisk endret, fra å dreie seg om et rammebudsjettvedtak til å dreie seg om landet skal gjennomføre et regjeringsskifte kort tid etter at vi har hatt et regjeringsskifte.




Dette kabinettsspørsmålet føler Fremskrittspartiets stortingsgruppe har vært rettet mot Fremskrittspartiets stortingsgruppe for ved tvang å få oss til å stemme for noe vi egentlig ikke er for. Stortingsgruppen har i sitt møte drøftet denne saken meget inngående, og ved et flertallsvedtak i stortingsgruppen er gruppen kommet til at vi ved denne korsvei vil unnlate å stemme mot noe vi er imot. Vi vil da stemme for noe vi egentlig er imot, fordi vi ser det slik at et regjeringsskifte ikke vil være fornuftig for landet i den situasjonen vi nå er i. Jeg er takknemlig for å få lov til å gi denne stemmeforklaring om at vi subsidiært vil gi tilslutning til rammevedtaket i Budsjett-innst. S. I og de fire rammene i arabertallsinnstillingen. Jeg er glad for å få anledning til å gjøre det, slik at Stortingets debatt på slutten av finansdebatten kan bli ryddig når det gjelder spørsmålet om hvordan det kommer til å gå.




 Da går vi videre på den oppsatte talerlisten.




 Jeg skjønner at det ikke er lagt opp til en stigning i programmet. Men jeg vil allikevel si at det budsjettet som Regjeringen og regjeringspartiene har lagt frem, er et meget godt budsjett, og det er godt å vite at vi får flertall for det her i kveld.




Samarbeidsregjeringens beskjed til store og små bedrifter over hele landet er klar. Næringspolitikken og kursen for den er lagt om. Arbeiderpartiregjeringens stadige skatte- og avgiftsøkninger de siste årene er avløst av et program der lavere skatter og avgifter og gode rammevilkår for verdiskaping står helt sentralt.




For meg er det en grunnleggende erkjennelse at verdiene som skapes i næringslivet, er grunnlaget for velferd og sysselsetting. Gode arbeidsvilkår for bedriftene er derfor helt nødvendig for å trygge fremtidens velferd og bosetting. Med dette budsjettforslaget begynner Samarbeidsregjeringens arbeid med å legge til rette for bedrifter og for mennesker med pågangsmot og skaperevne. Budsjettet inneholder skatte- og avgiftslette som vil øke tilgangen på risikovillig kapital, forbedre vilkårene for kunnskapsbasert næringsliv og styrke det private eierskap. Der andre nøyer seg med å snakke om å skape og dele, gjør Samarbeidsregjeringen noe med det.




For Norge er det en særlig utfordring å utvikle et vekstkraftig næringsliv som kan redusere avhengigheten av olje- og gassvirksomheten. Innføringen av euroen hos mange av våre viktigste handelspartnere kan påføre norsk næringsliv nye konkurranseulemper. Det er derfor særlig viktig å gjøre forbedringer i andre rammebetingelser. For å redusere avstandsulempene foreslår Regjeringen både økt satsing på samferdsel og veibygging, og avvikling av flyplassavgiften. Også utviklingen av infrastruktur for høyhastighetskommunikasjon vil ha stor betydning. I tillegg til å stimulere offentlig etterspørsel etter bredbåndsløsninger er Regjeringen opptatt av å sikre konkurransen i markedet for levering av disse tjenestene.




Kapitaltilgangen til gode prosjekter er avgjørende for nyskaping og næringsutvikling. Derfor er fjerning av utbytteskatten særlig viktig for bedrifter i etableringsfasen. Avviklingen av utbytteskatten vil også stimulere egenkapitalmarkedet og bidra til at overskuddet i bedriftene investeres der det kaster mest av seg og gir den største verdiskapingen.




Jeg mener det er behov for en helhetlig og kritisk gjennomgang av virkemiddelapparatet for å se hva vi får ut av de midlene som brukes, hva som virker, og hva som ikke virker. Samarbeidsregjeringen mener virkemidlene i større grad må konsentreres om idé-, etablerings- og kommersialiseringsfasene i bedriftene. Det er særlig i disse fasene det kan være vanskelig å hente inn privat kapital og kompetanse.




Sterkere privat eierskap er viktig for å vitalisere norsk næringsliv og stimulere til næringsutvikling.




Et omfattende offentlig eierskap fører samtidig til uheldige konflikter mellom statens rolle som eier, lovgiver og myndighet. Regjeringen legger stor vekt på at vi har et velfungerende kapitalmarked, og vi arbeider for å styrke både det aktive private eierskapet og det institusjonelle private eierskapet. I løpet av våren vil Regjeringen derfor legge frem en sak for Stortinget med en strategi for et sterkere privat eierskap og et redusert og profesjonalisert statlig eierskap. Behandlingen av denne saken blir bestemmende for Regjeringens eierskapspolitikk i de årene som kommer.




Valg av tidspunkt og fremgangsmåten for reduksjon i statens eierandel vil avhenge av verdiutviklingen og hva som sikrer det enkelte selskap en best mulig industriell utvikling. Reduksjon av den statlige eierandelen kan gjennomføres ved nedsalg, aksjeemisjon eller gjennom en kombinasjon av disse. Jeg mener det er avgjørende at staten opptrer som en ansvarlig og profesjonell eier i de bedriftene den skal forbli eier av. Det betyr at staten må forholde seg profesjonelt til kapitalutvidelser, erverv av nye virksomheter, oppsplitting av selskaper og fusjon med andre, selv om det skulle føre til at statens eierandel reduseres.




I markeder med store omskiftninger er det viktig at eieren kan håndtere slike spørsmål raskt. For å ivareta statens verdier og hensynet til selskapenes utvikling vil det være en fordel å la Nærings- og handelsdepartementet få muligheten til å utøve eierrollen på en effektiv måte. De foreslåtte fullmaktene er derfor et virkemiddel for å profesjonalisere og redusere det statlige eierskapet. Omfattende salg av aksjer i de store selskapene anser jeg ikke som aktuelt før Stortinget har behandlet den bebudede saken om statlig eierskap. Det innebærer at de foreslåtte fullmaktene hva gjelder nedsalg, først og fremst vil bli brukt i forbindelse med strukturelle grep i de enkelte selskap.




 Det blir replikkordskifte.




 I juni i år behandla Stortinget meldinga om SND. Då stod stort sett Høgre, til dels i lag med Framstegspartiet, åleine på eine sida, mens alle dei andre partia stod på den andre sida. Det var slik at Høgre og Framstegspartiet ønskte store kutt, at SND skulle få lågare løyvingar, og at dei skulle få færre område som dei skulle ha ansvar for – kort og godt ei nedbygging av SNDs ansvar. No, eit halvt år seinare, gjennomfører den nye regjeringa denne politikken, som Høgre altså stort sett stod åleine om i vår. Med den bakgrunnen må det vera all mogleg grunn til å gratulera næringsministeren med fullt gjennomslag for Høgres politikk internt i Regjeringa, og at ein dermed òg har trassa Kristeleg Folkepartis standpunkt frå i vår.




Eg vil ikkje kritisera Høgre for å ha fått gjennomslag for sin politikk, det er det me alle ønskjer å få, men det må likevel vera lov å kritisera resultatet av denne politikken. Det vil føra til at me no får ei overføring av midlar frå nyetablerte, små bedrifter til store, oppegåande konsern, og frå distrikta inn til byane, og me vil få ein situasjon som gjer at det blir vanskelegare å skapa nytt næringsliv, særleg i distrikta. Dersom dette budsjettet var så bra som næringsministeren hevdar, skulle ein tru at det var jubel i næringslivet. Den protestbunken som næringskomiteen har fått, tyder på noko heilt anna.




Eg må likevel innrømma at eg har ei viss forståing for dei kutta som ein har gjort når det gjeld SND, fordi ein treng den inndekninga til andre tiltak. Det eg har mindre moglegheit til å forstå, er dei kutta ein har gjort i låneordningane for risikolån. Korleis kan det ha seg at ein kuttar på eit område som faktisk gjev staten inntekter? Eg vil gjerne at næringsministeren stadfester at dette kuttet berre er gjennomført ut frå ei ideologisk grunngjeving.




 La meg ta det siste først. Når det gjelder en ideologisk begrunnelse, kan jeg ikke se at det er gjort grep i det statsbudsjettet som ligger fore, som utelukkende har referanse til ideologiske begrunnelser.




Nå er det slik at de justeringene som er gjort for SND, medfører en redusert bevilgning på ca. 400 mill. kr. Det er helt riktig. Imidlertid er det kanskje litt underlig at Akselsen er en av dem som tar opp dette. For når jeg ser på grafen over SNDs utvikling gjennom hele 1990-tallet, er det på en måte en fremskriving av den kurven som Arbeiderpartiet i vesentlig grad har bidratt til.




Så sies det at det nærmest har utspunnet seg dramatiske scener i næringskomiteen etter at den har fått inn næringslivets reaksjoner på SND. Jeg har også møtt en del folk i næringslivet siden dette budsjettet ble lagt frem. Jeg har til dags dato ikke møtt én, ikke én, som foretrekker det statsbudsjettet som nåværende leder av næringskomiteen var med på å lage i Stoltenberg-regjeringen. I det øyeblikket de får valget mellom den totale pakken som ligger fra denne regjeringen, og det som lå fra Stoltenberg-regjeringen, har jeg ikke opplevd at de tar bølgen for det som er alternativet til det som ligger her.




Det innebærer at når man snakker med næringslivsfolk og man snakker utelukkende om en liten bit av totaliteten, har ikke jeg dårligere fantasi enn alle andre til å skjønne at man ville egentlig også der ha valgt på øverste hylle. Nå er livet slik at man ikke kan det. Det gjelder også for norsk næringsliv. Alle de møtene jeg har hatt med organisasjoner og enkeltbedrifter, har endt opp med at i valget mellom det som lå fra Stoltenberg-regjeringen totalt sett, og det som ligger fra denne regjeringen, har jeg ikke møtt noe annet ønske. Det skulle ha vært interessant å fått navn på noen bedrifter som har en annen preferanse, og ikke minst kanskje fått et møte med dem.




 Bondevik I-regjeringen startet opp et program for et enklere Norge sommeren 1999. Bondevik og Sponheim gikk ut med brask og bram og lovte reduksjoner i skjema- og registreringsplikten for selvstendig næringsdrivende, og løfter kom om at hvis den regjeringen fikk fortsette, skulle man redusere belastningen med 25 pst. på to år.




Nå satt jo ikke Bondevik I-regjeringen særlig lenge etter dette, og den fikk ikke særlig gode kortsiktige resultater. Skjemaveldet ble redusert med 6 promille på de 8–9 månedene regjeringen satt.




Men nå, i Sem-erklæringen, tas dette programmet «Et enklere Norge» opp på nytt igjen, og jeg regner med at vår nye statsråd, som her har store utfordringer, vil kunne gi de samme løfter som vår tidligere nærings- og handelsminister Sponheim gav, nemlig å redusere denne belastningen på næringslivet med 25 pst. i løpet av to år, eller andre løfter, slik at de små og mellomstore bedriftene som tynges ned av skjemaveldet, kan få tillit til den regjeringen som nå er innsatt.




Så mitt spørsmål til vår nye nærings- og handelsminister blir: Vil man kunne gi konkrete løfter, slik at man ser at denne regjeringen har troverdighet på dette området?




 Som representanten Hedstrøm sa innledningsvis, lanserte Bondevik et program, ved Sponheim – det som den gang hadde tittelen «Et enklere Norge». Det var en relativt detaljert beskrivelse av hvordan man skulle nå noen mål. Og som representanten Hedstrøm sa, var vel ambisjonen den gang 25 pst. reduksjon på to år. Nå ble det referert til et tall på 6 promille. Kanskje Hedstrøm har regnet ut hvor lenge man må sitte for å gjennomføre det, hvis vi skal holde på i samme tempo.




Men la meg si det slik: Denne regjeringen har til hensikt å relansere det som ble igangsatt av Bondevik I-regjeringen hva gjelder et enklere Norge. Og det er vi i full gang med. I tillegg tar vi for oss i enda videre forstand ikke bare skjemaveldet, men alle de ting næringslivet må forholde seg til som er en hindring på veien.




Et eksempel på noe som vi allerede har satt i gang, gjelder ervervsloven. Og som Hedstrøm kjenner godt til fra jobben i næringskomiteen, er det en lov som har «sørget for» at 2 000 bedrifter har meldt inn sine planer om kjøp, oppkjøp, fusjon osv. Det har faktisk avstedkommet kostnader for næringslivet på mellom 150 og 200 mill. kr, og som mange vil kunne si egentlig har vært relativt unødvendig.




Jeg er etter arbeidet i næringskomiteen og etter mange bedriftsbesøk godt kjent med mange av de skjemaene som fylles ut, og som egentlig får meg til å stille spørsmålet: Hvem er egentlig interessert i å vite det som står i disse skjemaene? Har man besøkt en bakerforretning, får man servert et skjema der det skal fylles ut hvor mange wienerbrød som er solgt på det stedet hvor de produseres, og hvor mange på de enkelte utsalg. Da stiller jeg det grunnleggende spørsmålet: Bør vi ikke ha en gjennomgang og stille spørsmål om hvorfor vi skal spørre om så mye rart? Og hvem er interessert i dette?




Jeg har kommet til den konklusjon at det er et ikke ubetydelig antall mennesker i offentlig sektor som lever av å sende ut skjema, purre på skjema og behandle skjema. Og de rapportene som sendes til næringskomiteen, og også til næringsministeren, har vel på mange områder begrenset verdi. Disse bør vi luke ut.




 Eg synest det er frigjerande at dei ideologiske forskjellane mellom partia med jamne mellomrom kjem til overflata. Men eg må seie at eg følte meg ikkje spesielt frigjort då eg første gongen gløtta på næringsbudsjettet frå regjeringa Bondevik. Næringsministeren sitt ønske om fullmakt til å selje unna statlege selskap var det som gjorde meg heller nedtrykt. Vi må vedgå at det som er strategiske selskap, risikerer å bli kjøpt opp av utanlandsk kapital om dette forslaget går gjennom sånn som det ligg no.




Eg må seie at eg er overraska over at næringsministeren tilrår Stortinget å vedta eit budsjett som av fleire interessentar utafor Stortinget har fått karakteristikken direkte næringsfiendtleg. Regjeringa har kutta omfattande i kommunale næringsfond, i SND og i FoU-arbeid. Som medlem av næringskomiteen har eg mottatt ei rekkje førespurnader frå næringslivet, frå stort og smått, rikt og fattig, som går godt og som slit, frå kommunar og fylkeskommunar. Og dei varslar alle om alvorlege konsekvensar av Regjeringas forslag på desse områda.




Men i finansdebatten kjem sanneleg Regjeringa sine medlemer til Stortinget og ønskjer honnør for at dei fjernar utbytteskatten for middelaldrande, velståande mannfolk i Austlandsområdet. Ja, for det gjer det jo enklare å etablere ny verksemd i Distrikts-Noreg! Og dei kjem til Stortinget og ønskjer honnør for det fantastiske distriktskompensatoriske tiltaket det er å bruke 1,5 milliardar kr på å fjerne flypassasjeravgifta. 124 kr billigare flyreise frå Bodø til Oslo må då gjere det fantastisk mykje meir lønsamt for næringslivet i distrikta – eller kanskje ikkje?




Regjeringa Bondevik har valt skattelette og berre skattelette, atter skattelette, for næringspolitiske tiltak. Det held ikkje; det er ikkje målretta nok, seier næringslivet sjølv.




Eg vil spørje næringsministeren: I statsråden si draumeverd, der han har pengar til alt han vil ha, kan han der tenkje seg å halde oppe støtta til kommunale næringsfond, til SND og til FoU-arbeid, eller er det statsråden si ideologiske meining at staten ikkje skal leggje seg bort i næringsutviklinga på denne måten? Og dersom det siste er tilfellet, lurer eg endå meir på kva i all verda Kristeleg Folkeparti gjer i denne regjeringa.




 Representanten Elvik var bekymret for forslaget om fullmakt til nedsalg i noen statlige selskaper, og så var det SND og kommunale næringsfond.




La meg ta det siste først – kommunale næringsfond. Jeg har selv vært styreleder i kommunalt næringsfond i seks år som ordfører. Jeg vet om mange nye arbeidsplasser som er etablert i vår kommune. Jeg vet om mange som ble etablert fordi vi hadde næringsfond, og ikke minst – iallfall fins det oversikt over – hvor mange det var på tross av at vi hadde næringsfond.




I den grad jeg ikke har fått signal om at Arbeiderpartiets budsjettforslag var å foretrekke for næringslivet fremfor dette, er jeg i hvert fall helt sikker på at alt som har med SV og næringspolitikk å gjøre, ikke er etterspurt i nevneverdig grad.




Når det sies fra SV at skattelette ikke er svaret, aksepterer jeg at man ikke har det synet, men de massive skatteøkningene som vanligvis foreskrives fra det hold, kan i hvert fall ikke sies å være etterspurt i den verdenen hvor jeg opererer.




Så var det snakk om næringsministerens drømmeverden. La meg bare si at denne jobben har vært så krevende frem til nå at det har vært liten tid til å drømme. Men hvis jeg skulle antyde en drøm jeg har mens jeg er våken, så er det at vi i Norge må få rammevilkår for norsk vekst og for norsk næringsliv som gjør det konkurransedyktig, slik at også investorer i andre land synes det måtte være interessant å etablere seg i Norge, og at det ikke blir slik at de som holder ut her, gjør det på tross av de rammebetingelsene vi har. Og da er det i hvert fall helt sikkert: La oss holde oss unna den politikken som Elvik og hennes medkompanjonger står for.




 Replikkordskiftet er over.




 Det aller mest miljøvennlige SV gjør i sitt alternative budsjett, er at vi demper oljeinvesteringene. Vi ser at dagens hoveddebatt dreier seg om hvor mye av pengene i oljefondet vi skal bruke. En kanskje viktigere debatt er: Hvor mye fossil energi skal vi ta ut, og hvor raskt skal vi gjøre det? Vår oppfatning er at det aller beste oljefondet ligger på bunnen av Nordsjøen, eller på bunnen av Norskehavet. Og som en kjent miljøverner som heter Kåre Willoch, ofte har gjentatt: Det å pumpe opp olje er ikke verdiskaping, det er tæring på formue. Når vi har et så høyt oljeutvinningstempo som vi har i dag, veksler vi den oljeformuen som kunne ligget trygt under havets bunn, inn i dollar og i store klimagassutslipp. Og deretter setter vi pengene på fond.




Det har ikke vært noen enkel sak å forsøke å redusere oljeutvinningstempoet opp gjennom årene. Det har vært mange debatter om det, men etter at oljefondet kom, har vi ikke maktet å løfte denne debatten. Den enkleste måten å redusere oljeutvinningstempoet på i dag er å redusere de områder vi leter etter olje i. Det nest enkleste er å redusere midler til letevirksomhet, deretter å prøve å begrense de faktiske investeringene.




Det å begrense midler til letevirksomhet og investeringer er kanskje det viktigste enkeltgrepet vi kan gjøre for å redusere dette landets avhengighet av nettopp oljeøkonomien. Og så har det også et demokratiaspekt ved seg. Jeg synes man skal ta innover seg at aldri noensinne har dette storting sagt nei takk til et oljeutvinningsprosjekt som man har blitt seg forelagt. Det i seg selv kan noen kanskje mene betyr at man ikke har hatt noen demokratisk kontroll over oljeutvinningstempoet, men det kan også vanskelig hevdes at vi har hatt det. Og den kanskje viktigste enkelte økonomiske føring for vårt land har vi altså nesten ingen debatt om.




Det å redusere oljeutvinningstempoet, det å redusere oljeinvesteringene, er det viktigste for at vi skal kunne redusere vår oljeavhengighet. Vi har valgt å investere i kunnskap og utdanning isteden. Kunnskap er en miljøvennlig ressurs. Det er faktisk den eneste ressursen vi kjenner som vokser i bruk. Og skal vi klare å skape et grønt kunnskapssamfunn, trenger vi denne vridningen vekk fra å investere i det fossile, ved å redusere investeringene i det fossile, og over på kunnskap og utdanning. Jeg synes det hadde vært interessant å få utfordret en olje- og energiminister som kommer fra et parti som stadig vekk understreker at dette skal være en miljøregjering, på at man i så liten grad har adressert dette hovedspørsmålet som vi prøver å reise.




Noe annet vi har i vårt alternative budsjett, er at vi skal satse kollektivt når det gjelder samferdselssektoren. Vi var gjennom en valgkamp hvor kollektivtrafikken kanskje var hovedtema i alle de store byene, spesielt i Oslo. Og vi kjenner alle den situasjonen som nå er i Oslo Sporveier, som trenger et løft om vi skal opprettholde det som er, for ikke å snakke om hvis vi skal ha ytterligere satsinger. Vi må realitetsorientere oss når vi snakker om kollektivtrafikk her i salen. Det er faktisk sånn at Oslo Sporveier frakter dobbelt så mange passasjerer hvert eneste år som hele NSB gjør til sammen. Og det er ikke alltid vi har det med oss.




T-banetunnelen som går fra Majorstua til Jernbanetorget, frakter hver eneste dag passasjerer tilsvarende en tolvfelts motorvei. Det mest overraskende med det er at kapasiteten i den tunnelen er det dobbelte. Det går altså en ubrukt tolvfelts motorvei gjennom Oslo sentrum som vi kunne satt i stand og tatt i bruk hvis vi hadde vært villige til det. Dessverre har verken regjeringen Stoltenberg eller regjeringen Bondevik lagt inn mer penger til kollektivtrafikken enn det flertallet gjorde i fjor. Det skulle man ikke tro etter valgkampen og de lovnadene vi hadde der.




Det samme gjelder for jernbanen. Bevilgningene er redusert med 1/3 i forhold til flertallsrammene i Nasjonal transportplan. Og det er altså bare et halvt år siden Nasjonal transportplan ble behandlet her. Den gangen syntes vi flertallet var veldig dårlig når de ikke ville bevilge mer til jernbanen enn det som ble gjort den gangen. Nå har man altså et budsjett der man går inn for å redusere dette med ytterligere 1/3. Jeg må få si: Dette er dramatisk med tanke på å utvikle en mer miljøvennlig transport i Norge.




 Norge har fra naturens side alle forutsetninger for å bli en ledende energileverandør i Europa. Gjennom en bevisst satsing på kompetanse- og teknologiutvikling kan vi se interessante utfordringer både innen internasjonal oljeindustri og når det gjelder elektrisitets- og gassmarkedet i Europa. Petroleumsvirksomheten er av svært stor betydning for norsk økonomi, ikke alene ved de inntekter som kommer inn i statskassen, men også gjennom industriell utvikling som sikrer sysselsetting, verdiskaping og kompetanseheving i store deler av landet.




Det foreligger i dag en stor grad av konsensus mellom ulike politiske partier når det gjelder hovedmålene i petroleumspolitikken. Det er bra, for det tilrettelegger for større grad av forutsigbarhet og stabilitet i politikken. Samarbeidsregjeringen kommer til å videreføre hovedtrekkene i det som karakteriseres som konsensus, men samtidig varsler Samarbeidsregjeringen en offensiv miljø- og ressurspolitikk basert på målet om en bærekraftig utvikling. Dermed håper jeg at jeg har kommet Heidi Sørensen noe i møte, selv om vi selvfølgelig må komme tilbake til de konkrete tiltakene.




Vi ønsker å legge forholdene til rette for en konkurransedyktig norsk sokkel og en norsk petroleumsnæring som med høy kompetanse kan styrke sin konkurranseposisjon både på norsk sokkel og i internasjonal målestokk. Vi ønsker å bygge videre på den brede enighet som er etablert om bl.a. eierskap i Statoil og framtidig forvaltning av SDØE. Delprivatiseringen og børsnoteringen av Statoil og nedsalget i SDØE innebærer et veiskille i forvaltningen av petroleumssektoren som er fremtidsrettet og som er tilpasset nye utfordringer og konkurransebetingelser på sokkelen.




Samarbeidsregjeringen vil legge til rette for en helhetlig energipolitikk med basis i Sem-erklæringen. Det vil si at vi ønsker å se de ulike energikilder i sammenheng – elkraft, nye fornybare energikilder, gasskraft, enøktiltak og bioenergi. Regjeringen vil føre en energipolitikk som kombinerer målsettingen om økt verdiskaping med målet om bærekraftig utvikling. En trygg energiforsyning med tilstrekkelig fleksibilitet er avgjørende for å nå våre mål på de fleste andre viktige samfunnsområder.




Etableringen av Enova skal skape klare ansvarsforhold og en ny giv i arbeidet med en omlegging til mer miljøvennlig energibruk. Det er en spennende nyetablering som vil tre i kraft i Trondheim fra 1. januar neste år. Det er store forventninger til denne virksomheten, og alt skulle være lagt til rette for at disse store forventningene vil bli innfridd. Regjeringen har som mål at det innen 2010 skal være nye fornybare energikilder tilsvarende produksjon av minst 3 TWh fra vindkraft og minst 4 TWh fra vannbåren varme basert på nye fornybare energikilder. Her vil Enova spille en sentral rolle. Jeg vil prioritere denne satsingen. Dette har allerede kommet til uttrykk gjennom Regjeringens tilleggsproposisjon til statsbudsjettet, og vi vet at dette også er en satsing som energi- og miljøkomiteen er sterkt opptatt av.




Regjeringen vil legge fram en egen stortingsmelding om bruk av gass i Norge. Den vil sette innenlands bruk av gass inn i en helhetlig energipolitisk ramme basert på de overordnede målsettingene om en energipolitikk for verdiskaping og bærekraftig utvikling. I dag blir så godt som all gass fra norsk sokkel eksportert til utlandet. Dette må vi snu på. Naturgass kan brukes på en miljøvennlig måte både som energikilde, som råstoff til industrien og i transportsektoren. Dette er et annet område som jeg ønsker å gi betydelig politisk oppmerksomhet og tid.




Jeg ser det som viktig at Norge skal være en ledende energileverandør som skal ligge langt framme i utviklingen av framtidsrettede løsninger. Gjennom en målrettet satsing på forskning og utvikling kan vi se for oss en situasjon der nye, moderne gasskraftverk som håndterer CO2-problematikken på en miljøvennlig måte, kan introduseres før konvensjonelle gasskraftverk vil bli reist.




La meg bare til slutt for ordens skyld – siden prosenttall og beløp går litt om hverandre – klargjøre at Regjeringen legger til grunn et fast beløp, nemlig 2 690 mill. kr når det gjelder utbytte fra Statkraft. Det vil klargjøre dette og fjerne den usikkerheten og eventuelle uforutsigbarheten som måtte ligge i de to formuleringene som går parallelt i Regjeringens innstilling til Stortinget.




 Det blir replikkordskifte.




 På hele 1990-tallet ble utbyttepolitikken til Statkraft diskutert her i Stortinget. Senest i vår ble det gjort endelig vedtak om at man ikke skulle ta ut mer enn 50 pst. i utbytte fra Statkraft. Kristelig Folkeparti var den gang med på en kapitalinnsprøyting for å styrke selskapet. Men så ved første anledning øker Regjeringen utbyttet fra Statkraft til nesten 90 pst. Jeg må spørre hva som er Regjeringens politikk på området. Et privat selskap kunne aldri akseptert en slik utbyttepolitikk. Hvor er statsrådens holdning i forhold til at Norge faktisk skal være en ledende energinasjon i Europa?




Så vil jeg gå over på et helt annet felt. Oljeselskapene som opererer i Norge, krever nå at nyansatte skal bo i Stavanger-området. De krever også at en skal bo ikke mindre enn en halv time fra basen dersom en skal få lærlingkontrakt. Dette er en regulering av fritiden til arbeidstakerne og skatteinntektene til Distrikts-Norge som ikke kan godtas. Olje- og energiministeren har virkemidler i forhold til oljeselskapene dersom han ønsker å bruke dem. Ut fra de angrepene Regjeringen Bondevik allerede har foretatt i forhold til distriktene, forventer jeg at statsråden benytter de mulighetene han har til å få orden på en slik uholdbar utvikling innenfor sektoren.




 Når det gjelder utbytte fra Statkraft, har nok dette variert over tid. Og jeg har ingen problemer med å bekrefte at denne gangen har utbyttet fra Statkraft vært særlig høyt. I tillegg til de 75 pst., tilsvarende 2,5 milliarder kr, som regjeringen Bondevik la opp til, så har det ved behandlingen i Stortinget blitt ytterligere 190 mill. kr. Men jeg må bare til prosentregningen da få bemerke at det i prosent beløper seg til 80,5 pst., altså ikke 90 pst., som ble nevnt her i innlegget.




Nå er det slik at også Arbeiderpartiet har oppdaget at en kan finansiere ytterligere velferdsgoder og prioriterte oppgaver gjennom et økt utbytte av Statkraft. Og etter min kunnskap har da Arbeiderpartiet nå i Stortinget utover Gul bok, som de selv la fram, lagt inn ytterligere 667,2 mill. kr, tilsvarende 72 pst. av resultatet. Det er også et rekordhøyt beløp. Og så kan en selvfølgelig diskutere hva som er forsvarlig og hva som ikke er forsvarlig.




Jeg ønsker på bakgrunn av det forholdsvis høye utbyttet å klargjøre at Regjeringen legger til grunn at det tallet som er fastsatt, er det Statkraft kan forholde seg til, og at en fjerner den usikkerheten som kunne være i det at en fastla dette gjennom en prosent. Da vil en først vite dette utpå nyåret, når regnskapet er gjort opp. Den usikkerheten er nå fjernet, den uforutsigbarheten er nå borte.




Når det gjelder nyansatte som må bo i Stavanger, vil jeg nok primært si at dette er noe som de ansattes organisasjoner bør ta opp med oljeselskapene. Det er i forhandlinger og møter mellom arbeidstaker og arbeidsgiver slike spørsmål hører hjemme. Jeg skal selvfølgelig se nærmere på i hvilken grad også statsråden kan interessere seg for spørsmålet, men primært hører det hjemme i forhandlinger mellom arbeidstaker og arbeidsgiver.




 Det er i dag dessverre et faktum at det aller meste av våre gassressurser blir eksportert ut av landet, som statsråden nå var inne på.




Våre gassressurser bør i langt større grad kunne brukes innenlands som energikilde, både i industrien og i husholdningene. Naturgass egner seg også bra i transportsektoren og som råstoff i industrien, og selvfølgelig også til kraftproduksjon.




Regjeringen sier i Sem-erklæringen at den i større grad vil «ta i bruk naturgass til innenlands verdiskaping.» Dette gjentas også i St.prp. nr. 1 Tillegg nr. 4, og så langt er alt vel og bra.




Disse fagre ord følges imidlertid ikke opp med økte bevilgninger til formålet, og jeg tenker da spesielt på støtte til bygging av infrastruktur for gass.




Mitt spørsmål til statsråden blir derfor: Når har Regjeringen tenkt å følge dette opp med konkret handling, og på hvilket tidspunkt har Regjeringen tenkt å legge fram den helhetlige strategi for bruk av gass innenlands som Stortinget har bedt om?




 De sitater som representanten Vaksdal nå tok ut fra Sem-erklæringen, og det han for øvrig fylte ut med for egen del, lover godt i forhold til de ambisjoner som Regjeringen og jeg selv har når det gjelder i sterkere grad å utnytte naturgassen innenlands. Det vil bringe oss over fra en ren råvareeksport til i større grad å foredle den råvaren her hjemme. Jeg må bare tilføye at med de store volumer av naturgass som produseres på norsk sokkel, vil det uansett bli en beskjeden del vi kan bruke innenlands. Men så lite som det brukes i dag, er det all grunn til å ha en fornyet strategi for i større grad å bruke naturgass innenlands. Representanten Vaksdal regnet opp en del av formålene, og de er jeg helt enig i. Jeg synes det er bra at det tegner til at vi kan få en felles strategi her. Dette har jeg vært opptatt av også som stortingsrepresentant. Og jeg kan love representanten Vaksdal at jeg ikke har så kort hukommelse at jeg ikke tar dette med meg også i Regjeringen og den anledning jeg nå får som olje- og energiminister til å følge disse ambisjoner opp.




Så spør representanten Vaksdal når en vil følge opp i forhold til støtte til infrastruktur. Det er helt klart at hvis vi ønsker i større grad å bruke naturgass, så må vi også komme opp med et system som kan støtte infrastruktur. I Sem-erklæringen er det sagt noe om hva vi ikke ønsker å støtte, nemlig et rør hvor det i den andre enden er et konvensjonelt gasskraftverk, men vi ønsker å støtte alle mulige initiativ som har med miljøvennlig anvendelse av gassen å gjøre. Dette må vi få tid til i Regjeringen. Jeg holder på å jobbe fram gassmeldingen. Den skal presenteres for Regjeringen. Der skal vi få et regelverk opp. Og når Regjeringen er ferdig med sin behandling, kommer dette til Stortinget i form av en gassmelding. Den vil forhåpentligvis foreligge i juni, og da vil Stortinget i løpet av høsten, avhengig av når de kan ta dette, få gi sin tilslutning og eventuelt komme med de innspill som Stortinget ønsker å supplere med.




 Lat meg først berre kommentera dette med gassmeldinga. Eg håper statsråden der tar inn ei evaluering i forhold til det som har skjedd i hans heimby, Haugesund, i forhold til kva faktiske klimagassreduksjonar ein kan få ved slik satsing. Og noko av føresetnaden for å satsa på landbasert bruk av gass må vera at ein ikkje aukar klimagassutsleppa, men faktisk kan bidra til å redusera dei, slik ein bl.a. har gjort i Haugesund. Og då treng ein ei evaluering av det inn i meldinga.




Så vil eg starta med å gje honnør til statsråden når det gjeld å ha tunga beint i munnen, som me seier i Stavanger, og setja foten ned og seia til gasskraftverket på Skogn at det blir ikkje noka subsidiering av rørsystema der, iallfall ikkje før ein har diskutert dette i den omtalte gassmeldinga. Så der synest eg statsråden har opptrådt som han burde. Det gjer òg utgangspunktet for samarbeid med miljøpartiet SV enklare når han er tydeleg i slike saker.




Men så melder problema seg raskt i forhold til å subsidiera f.eks. gasskraftverk eller infrastruktur. For når ein reiser litt lenger nord i landet, så skal altså statsråden vera entreprenør for eit gasskraftverk der som skal sleppa ut betydelege mengder CO2. Det skal ein endåtil gjera før Stortinget har diskutert klimameldinga. Ein skal endåtil gjera det òg før statsråd Brendes melding om havmiljø kjem. Og det er her det er brest i logikken. Statsråden må gjera greie for om det er den rette rekkjefølgja som er vald.




Til slutt Statkraft. Kristeleg Folkeparti har stått saman med Arbeidarpartiet og SV om å halda fast på eigarskapen, på konsesjonslovgjevinga og på heimfallsinstituttet når det gjeld Statkraft. Er det næringsministeren eller EU/EØS som nå pressar Kristeleg Folkeparti på defensiven i spørsmålet om eigarskapen til Statkraft?




 På det siste spørsmålet vil jeg bare understreke at Regjeringen foreløpig ikke har tatt noe standpunkt i den saken. Det får vi komme tilbake til. Men for å si det slik: Det er ingen utenforliggende krefter som presser Regjeringen eller Statkraft i en slik beslutning. Det måtte være ut fra rene strategiske overlegninger om hva som er tjenlig for en effektiv omsetning i et åpent energimarked, hvor konkurransen i dag på en helt annen måte enn tidligere er en viktig premissleverandør.




Statkraft har en betydelig oppgave i å sikre en effektiv omsetning i kraftmarkedet. Og skal de videreføre denne viktige oppgaven, må de også få anledning til å strukturere seg slik at de kan handle i markedet i tråd med de nye rammebetingelsene. Det er ikke sikkert at den måten Statkraft har vært konstruert og satt sammen på på eiersiden, er like hensiktsmessig og god for de framtidige utfordringene i forhold til hva som var godt og tjenlig noen år tidligere.




Når det gjelder Snøhvit, vil jeg anbefale både representanten Langeland og andre å gjøre seg kjent med det som er Regjeringens politikk, uttrykt i Sem-erklæringen. Snøhvit har fått en egen formulering, et eget avsnitt, hvor en i detalj på en måte har foreskrevet hvordan Regjeringen vil behandle dette prosjektet. Det har vært debatt omkring Snøhvit, jeg legger ikke skjul på det. Jeg har også sagt åpent at jeg tidligere har vært skeptisk til Snøhvit-prosjektet. Jeg har også sagt nei til det. Men det har vært såpass mange miljømessige og klimamessige utfordringer knyttet til denne utbyggingen at jeg har villet gjøre meg nærmere kjent med prosjektet før jeg tok en avgjørelse. Når jeg nå er statsråd, har jeg det ryddige og greie forhold at jeg forholder meg til Sem-erklæringen, som er Regjeringens politiske basis. Der har jeg tatt initiativ til å utsette tidsmessig behandling av Snøhvit, for å kunne foreta en forsvarlig saksbehandling. Men jeg har lagt opp til en saksbehandling som tar sikte på at Stortinget skal kunne behandle denne saken innen 1. mars 2002.




 Replikkordskiftet er omme.




 Bondevik II-regjeringens budsjett for neste år er et slag i ansiktet på mange av oss og er spesielt en hilsen til Distrikts-Norge.




Regjeringen har satt dagsorden for sin politikk. De ønsker å gi mer til de som har mest fra før. Det er et alvorlig bilde som tegnes. Dette betyr ikke bare et linjeskifte i distriktspolitikken, men også en fullstendig kursendring i norsk politikk – til det verre for folk flest. Det vil vi antakeligvis få se om ikke så altfor lenge. En stor del av regningen dekkes gjennom kutt i støtteordninger til distriktene.




Næringspolitikken blir sterkt skadelidende under den sterke prioriteringen av skattelettelser. Næringspolitikken er blitt erstattet av en aksjemarkedspolitikk. Raseringen av SND er et stort tilbakeskritt for dem som vil drive næringsutvikling rundt omkring i dette landet. Statsbudsjettet betyr godt over 1 milliard kr mindre til utviklingsprosjekter i norsk næringsliv. Det vil spesielt ramme små og mellomstore og nyetablerte og ufødte bedrifter som satser på utvikling og nyskaping. Bedrift etter bedrift har fått nødvendig drahjelp på denne måten. Dette vil få dramatiske konsekvenser.




Det har vært gitt signaler fra regjeringspartiene om hvor viktig distriktspolitikk og distriktssatsing er. Årets budsjett viser det stikk motsatte. Kuttene kommer på et svært ugunstig tidspunkt, når vi trenger nyskaping i norsk næringsliv og den statlige risikokapitalen mer enn noensinne. Distriktene sliter med fraflytting, og da er det enda viktigere at vi satser på næringsutvikling for å bidra til bosetting i distriktene.




Forslaget som ligger her, er av en slik karakter at det kan bety en avvikling av dagens SND-system, som er bygd opp siden 1993. SND vil ikke kunne opprettholde den kundenære strukturen, med kontor i hvert fylke, og det meste av utviklingsaktiviteten vil falle bort.




Det som også er bekymringsfullt, er at Regjeringen neste år kutter 600 mill. kr til landbruket og 300 mill. kr nå i siste halvdel av dette året. Det vil føre til stor usikkerhet i landbruket.




Det som også vil være med på å svekke distriktene, er forslaget om å fjerne fraktutjamningstilskuddet til drift. Det vil resultere i at bensinen blir om lag 50 øre dyrere, altså nok et kutt som rammer hardt.




Under valgkampen lovet Høyres leder Jan Petersen å øke skattefradraget for fagforeningskontingenten og fridde hemningsløst til bl.a. LO-medlemmer. Nå snur han de samme ryggen etter at Høyre har inntatt regjeringskontorene. Løftebruddet er dokumentert skriftlig, med lederens egenhendige underskrift. Brevet er datert 6. september 2001, og det står:







«Høyre vil utvide ordningen med fradrag for bidrag/kontingent til frivillige organisasjoner, og øke rammen for fradrag. Fagforeningskontingent skal kunne trekkes fra innenfor denne økte rammen.»




– Nok et løftebrudd.




Vi har i høst sett en svak stigning i tallene på arbeidsledige. Det som er mest bekymringsfullt ved disse tallene, er at andelen arbeidsledige blant innvandrere er mye høyere enn gjennomsnittet i befolkningen. For Arbeiderpartiet er god flyktning- og asylpolitikk også god sysselsettingspolitikk. Vi har en jobb å gjøre for å få flest mulig ut i arbeid. Da holder det ikke med å øke potten for dagpenger, vi må kunne tilby tiltak. Derfor foreslår Arbeiderpartiet å øke med 500 tiltaksplasser til neste år, utover Stoltenberg-regjeringens forslag på 8 200.




Vi er nær ved å få flere langtidssyke og uføretrygdede enn vi har industriarbeidere. Derfor er intensjonsavtalen om et inkluderende arbeidsliv av stor betydning. Aetat og trygdeetaten er helt avgjørende instrumenter for myndighetene for å kunne oppfylle sin del av avtalen. Derfor kan ikke Arbeiderpartiet gå med på å kutte 30 mill. kr i Aetats driftsbudsjett, slik Bondevik-regjeringen foreslår. Dette budsjettet er et opplegg som peker mot et samfunn med større økonomiske forskjeller, mer satsing på markedskreftene og et hardere arbeidsliv.




 Det budsjettopplegget som vi har fått avklart at vi får vedtatt i kveld, innebærer etter min mening en meget god ramme for Kommune-Norge. Det er få år der man har hatt en slik vekst innarbeidet i rammene ved behandling av budsjettopplegget på høsten. Det vil komme etter et år, nemlig 2001, hvor den totale økningen i inntekter i kommunesektoren vil være større enn den har vært siden 1997, og de to årene vil fremstå som de to beste årene i løpet av de siste 20 årene når det gjelder vekst i kommunesektoren.




Jeg har lyst til å kommentere en del ting knyttet til budsjettet. For det første har jeg lyst til å si noe om den debatten vi har hatt om underskuddene i fylkeskommunen, særlig knyttet til sykehusene. Jeg har først lyst til å understreke at de underskuddene vi nå ser, for øyeblikket først og fremst er snakk om prognoser. Ingen vet hva underskuddet i sykehussektoren kommer til å bli. For det andre er det ganske viktig for oss at de signalene vi har gitt i budsjettforslaget, og som bygger på det Stoltenberg-regjeringen også gjorde på dette området, har vist en vei til hvordan vi skal håndtere disse underskuddene.




Det er altså gitt et tilskudd på 1 milliard kr til feriepenger som ikke er bundet til tidligere pådratte utgifter. Disse pengene kan brukes til å dekke underskudd i fylkeskommunene. Det er også gitt tilskudd til dekning av gjeld i forbindelse med sykehusoppgjøret. Fylkeskommunene kan – hvis nødvendig – nytte deler av dette tilskuddet til å dekke underskudd. Det innebærer at ingen fylkeskommuner behøver å stå igjen med udekket underskudd etter 2001. De fylkeskommunene som har behov for å innrette seg på denne måten, vil sitte igjen med en noe høyere langsiktig gjeld, altså ikke et kortsiktig underskudd som de må håndtere innenfor den vanlige fireårsfasen, men en gjeld som de må håndtere over langt flere år. Det betyr at det ikke er noe grunnlag for å si at underskuddene i 2001 kommer til å påvirke nevneverdig aktiviteten i fylkeskommunene for 2002. Det er mulig å unngå det.




I tillegg har Regjeringen i budsjettet varslet at man i revidert nasjonalbudsjett vil foreta en vurdering av det økonomiske oppgjøret som følge av den statlige overtakelsen av sykehusene i forhold til hver enkelt fylkeskommune for å se om det er spesielle negative utslag for enkelte fylkeskommuner. Det betyr at vi mener at det er mulig for fylkeskommunene å leve med det opplegget som vedtas i dag.




I tillegg har vi sagt at vi vil komme tilbake til pensjonsutgiftsspørsmålet i revidert nasjonalbudsjett, for vi vet i dag ikke hvordan pensjonsutviklingen kommer til å være, og hvordan kravene til innbetaling kommer til å være for 2002. Vi mener at vi i hovedsak har avhjulpet kommunene for 2001 ved at de har fått lov til å holde tilbake de ekstra skatteinntektene som er blitt dokumentert utover høsten.




Det har i denne debatten vært rettet mye kritikk mot regionalpolitikken og distriktspolitikken til Regjeringen. Jeg har lyst til å si at det er riktig at denne regjeringen endrer regional- og distriktspolitikken. Det betyr ikke at vi satser mindre, men at vi satser på en annen måte enn det som har vært gjort tidligere. Vi ønsker mer målretting av distriktspolitikken, samtidig som vi ønsker større fokusering på rammebetingelsene for næringslivet i distriktene. Vi ønsker altså at næringslivet i distriktene først og fremst skal kunne bli levedyktig på egne premisser istedenfor å få bidrag gjennom ulike stønadsordninger. Da er det viktigste vi har i fokus, å få kostnadene for næringslivet ned. Og en av kostnadene vi har i Distrikts-Norge, er bl.a. at det er dyrere å reise. I alle fall i store deler av Distrikts-Norge og i regionalpolitikken har flyplassavgiften vært oppfattet som et problematisk spørsmål knyttet til at det er dyrere å lokalisere ting utenfor det sentrale Oslo-området på grunn av høyere kostnader. Derfor er det bra at vi fjerner flyplassavgiften også for distriktene. Og det blir litt påfallende at representantene for Arbeiderpartiet, som bl.a. i denne debatten har sagt at dette jo ikke vil hjelpe Nord-Norge, glemmer å si det som er sannheten, nemlig at vi ved alle reiser i Norge ville måtte påføre en avgift på grunn av ESA-pålegg, slik at vi måtte ha utjevnet det over hele landet. Alternativet til dagens modell, hvis vi skulle opprettholdt en flyplassavgift, ville vært en flyplassavgift som hadde rammet alle reisende fra alle steder i Nord-Norge – hvis vi skulle opprettholdt den. Vi har fjernet den. Det betyr en lettelse. For en tobarnsfamilie betyr det en lettelse som altså er på mer enn 1 000 kr på en tur-returreise til bestemor, hvis hun tilfeldigvis skulle bo i andre deler av landet. Det betyr noe for økonomien i de fleste familier.




 Det blir replikkordskifte.




 Jeg merket meg at statsråden understreket betydningen av de bevilgninger som foreslås til kommunesektoren. Jeg er glad for den tilslutning som i det ligger til det forslaget som ble lagt fram av regjeringen Stoltenberg.




Statsråden understreker at denne regjeringen endrer distriktspolitikken, og det har også vært et sentralt tema i dagens debatt. Den endrer distriktspolitikken slik at Regjeringen går 

mot

 det som var flertallets syn ved behandlingen av distriktsmeldingen i vår, 

mot

 det som var Kristelig Folkepartis syn ved behandlingen av Stortinget i vår, og 

for

 mindretallets syn – det som var Høyres syn ved behandlingen i vår.




Men også et annet område er interessant, og det er oppgavefordelingen mellom de ulike forvaltningsnivå. Også her var det en klar ulikhet ved behandlingen i Stortinget, hvor et flertall bestående av Arbeiderpartiet, Kristelig Folkeparti, Senterpartiet og Sosialistisk Venstreparti bl.a. sluttet seg til at man skulle overføre oppgavene innen miljøvern og landbruk fra fylkesmannsembetet til fylkeskommunen. Høyre hadde et annet syn.




Jeg registrerer at statsråden nå har sendt brev til en rekke ulike instanser hvor hun langt på vei stopper den prosessen som følge av Stortingets beslutning. La meg understreke at bl.a. Kristelig Folkeparti den gang uttalte følgende i innstillingen:







«Disse medlemmer viser til Regjeringens forslag om overføring av oppgaver innenfor landbruk og miljø fra fylkesmannsembetet til fylkeskommunen. Disse medlemmer er enig i at en slik overføring kan bidra til større engasjement for miljøspørsmål og en bærekraftig ressursforvaltning. Desentralisering av oppgaver og myndighet er viktig for å bidra til større nærhet til beslutningene.»




Jeg har også merket meg at Kristelig Folkepartis kommunalpolitiske talsmann, Ivar Østberg, i dagens Aftenposten og i Kommunal Rapport i dag veldig klart slår fast at han står ved den beslutning som Kristelig Folkeparti da hadde.




Vil statsråden i denne saken legge Stortingets flertalls syn til grunn, Kristelig Folkepartis syn til grunn og Østbergs syn til grunn? Eller vil hun legge Stortingets mindretalls syn til grunn, sitt syn til grunn og Høyres syn til grunn? Det er det som nå er avgjørende. Vil hun fortsatt gå imot det som var Stortingets flertall, og heller bygge på det som var Stortingets mindretall?




 For å begynne med den første invitten, eller at vi har tilsluttet oss Stoltenberg-regjeringen, vil jeg si at det er jo slik at det kommuneopplegget som blir vedtatt i dag, ligger midt mellom det Høyre, Arbeiderpartiet og Fremskrittspartiet mente, og det Kristelig Folkeparti mente ved behandlingen av kommuneproposisjonen i vår. Vi har økt kommunerammen noe i forhold til det som Høyre, Arbeiderpartiet og Fremskrittspartiet foreslo, som vi stod samlet om, og som Stoltenberg-regjeringen la til grunn. Den rammen har vår regjering økt noe, slik at vi ligger midtveis opp til det som Kristelig Folkeparti foreslo, nemlig 500 mill. kr mer enn vi andre. På dette området har vi altså hatt en rimelig bred enighet, og ikke så stor avstand.




Så til oppgavefordelingen: Det vi har sagt, er at vi tar «time out», for å si det på dårlig norsk. Vi har sagt at vi trenger litt tid for å jobbe oss gjennom prinsipper fra Sem-erklæringen, prinsipper som går på at den nye fylkeskommunen ikke skal innebære at fylkeskommunen blir overkommune i forhold til primærkommunene. Det sa også Arbeiderpartiet i debatten her i salen. Jeg spurte konkret Arbeiderpartiets talskvinne om dette, og hun sa at de ikke la opp til at det skulle bli en overkommune. Da vi så startet med å gå gjennom hvordan man praktisk skal gjennomføre det, og hvilke myndigheter man skal overføre, kom vi fort borti spørsmålet om overkommune. Det har vi altså sagt i Sem-erklæringen at fylkeskommunen ikke skal utvikle seg til. Det betyr at vi nå går gjennom hva det er vi skal overføre i forbindelse med landbruk og miljø. Vi har en fordomsfri diskusjon knyttet til dette, og vi har sagt at vi skal konkludere i januar/februar.




I det brevet som har gått til fylkesmennene og fylkeskommunene om dette, har vi også klart sagt at dersom det ut fra den konklusjonen skulle bli aktuelt at vi ikke fulgte opp Stortingets flertallsvedtak, vil vi selvfølgelig komme tilbake og få det forankret i Stortinget. Men akkurat nå går vi praktisk gjennom hvordan vi skal løse dette. Jeg må minne om at Arbeiderpartiet selv sa i debatten her at de ikke ønsket at fylkeskommunen skulle bli overkommune, og vi føler at vi i dette arbeidet må garantisikre oss at de ikke blir det.




 Jeg merket meg statsrådens innlegg. Jeg vil gjerne legge til at jeg synes det er oppløftende at Regjeringen både i Sem-erklæringen og i tilleggsproposisjonen sin varsler et positivt syn på konkurranseutsetting av offentlig tjenesteproduksjon, for her er det virkelig en formidabel jobb å gjøre i offentlig sektor. Her trenger vi nærmest en liten revolusjon.




Statsråd Solberg har jo selv i sin tid som stortingsrepresentant flere ganger fremmet forslag om å tilrettelegge for konkurranseutsetting i den monopolpregede offentlige tjenesteproduksjon. Norske kommuner har etter hvert blitt svært dyre i drift, mye på grunn av at kommunen selv har hatt et tilnærmet monopol på å utføre og drifte alle offentlige velferdstilbud i egen regi, uten å være brydd med effektiviserende konkurranse av noe slag. De kommunale velferdsmonopol har vært den eneste leverandør av kommunale tjenester til innbyggerne i de fleste kommunene helt fram til dags dato. Men når Regjeringen nå fremmer sin tilleggsproposisjon til statsbudsjettet, står det at Regjeringen må ha noe mer tid for å utrede bruk av konkurranse. Nå er det jo slik at regjeringspartienes egne medlemmer i innstillingen sier at de iallfall vil ha rengjøring inn i momskompensasjonsloven allerede fra 1. januar 2002, selv om det ikke ble foreslått fra Regjeringen. Men det er ikke det som er poenget.




Fremskrittspartiet ønsker allikevel å gå lenger. Vi ønsker faktisk å gjøre selve momskompensasjonsloven generell. Jeg håper derfor at statsråd Solberg kan bekrefte at hun vil være en ivrig pådriver i Regjeringens arbeid fremover for å innføre konkurranse på alle relevante områder for offentlig tjenesteproduksjon. Kan statsråden bekrefte at dette arbeidet er en høyt prioritert sak som vil bli forelagt Stortinget til behandling så fort som mulig i løpet av neste år?




 Jeg kunne i grunnen bare ha sagt ja, det vil jeg, og så gått ned igjen og satt meg. Vi er helt enige om at det er behov for konkurranseutsetting, og at det er behov for at staten ikke gjør konkurranseutsetting ulønnsomt for kommunene, slik man faktisk har gjort. Det er rart med alle de representantene som vanligvis snakker pent om det kommunale selvstyret. På ett område skal de ikke ha selvstyre, og det er på det området hvor man skal kunne velge tjenesteleverandør. Der skal man på en måte ha en 24 pst.-buffer for å forhindre denne konkurransen.




Når det gjelder renhold – opprinnelig et forslag fra begynnelsen av 1990-tallet som jeg var med på, et privat forslag i Stortinget– er det ferdig utredet til å kunne tas ut. Det er den praktiske grunnen til at vi sier at vi kan gjøre det ganske raskt. Vi trenger litt mer tid for å lage gode regler når det gjelder generell momskompensasjon. Det er rett og slett teknikken som skal være ordentlig. Om vi velger momskompensasjon eller en annen form for likestilling, er ikke 100 pst. sikkert ennå, men vi skal sørge for at det ikke er disincentiver til konkurranseutsetting for kommunene, og vi skal sørge for at vi får gjort dette ferdig i løpet av neste år. Fra 2003 er det i alle fall min ambisjon – og det er også Regjeringens ambisjon – at dette skal kunne gjennomføres og være helt likestilt i Kommune-Norge.




 Jeg har registrert at Regjeringen ganske friskt går imot det flertallet som var i Stortinget i vår når det gjelder ganske så mange store, tunge saker som har vært nevnt her før i dag.




Det som forundrer meg mer, er at Regjeringen også går imot sitt eget syn på viktige saker fra i vår, sjøl om den faktisk har flertall i Stortinget for det samme synet nå, og det dreier seg f.eks. om sykehusoppgjøret. I vår var SV, Kristelig Folkeparti, Høyre og Senterpartiet i kommunalkomiteen enige om prinsipper for sykehusoppgjøret. Høyre og Kristelig Folkeparti, som nå sitter i Regjeringen, mente endog at det opplegget man var kommet fram til, ikke var slik at fylkeskommunene kunne løse sine oppgaver etter det oppgjøret, og at det ikke var i tråd med målsettinger som de partiene kunne rette seg etter. I Stortinget stemte også Venstre, som er et regjeringsparti, for det forslaget som da ble nedstemt av Arbeiderpartiet og Fremskrittspartiet.




Jeg registrerer at når statsråden er på talerstolen i dag, sier hun at hun på dette området bygger sin politikk på Stoltenberg-regjeringens forslag. Jeg kunne tenke meg å spørre: Hva i all verden er grunnen til det? Regjeringen har faktisk flertall i Stortinget, sammen med SV, for det synet på denne saken som alle regjeringspartiene hadde i juni, og som hadde vært svært vesentlig, fordi fylkeskommunene nå er i en helt annen situasjon enn det statsrådene faktisk beskriver. De er nødt til å gå løs på videregående tilbud med både øks, spett og snart dynamitt for å få vekk så mye at det passer med budsjettene.




Har det vært hensynet til Fremskrittspartiet i denne budsjettbehandlingen som har vært så vesentlig for Regjeringen at de måtte gå imot sitt eget syn? Eller er de fremdeles enig i de prinsippene som ble lagt i kommuneproposisjonen i vår? Statsråden må også kunne antyde om Regjeringen har tenkt å følge de prinsippene på en ordentlig måte når den kommer med sitt opplegg i revidert nasjonalbudsjett til våren.




 Da vi behandlet sykehusoppgjøret i vår, var det ett vesentlig element som Stoltenberg-regjeringen har innført etter den tid, som ikke var inne. Det var den gjeldslettelsesmekanismen som er lagt inn nå, hvor man kan få lov å gjøre underskudd om til langsiktig gjeld – altså bruke oppgjøret på gjeldssiden for sykehusene til å dekke påløpt underskudd. Det er en ganske stor forskjell i forhold til det som ble sagt før sommeren med hensyn til det å kunne håndtere de underskuddene som er.




Så har vi sagt at vi skal gå en runde med fylkeskommunene for å finne frem til om det er noen som er kommet særskilt dårlig ut av sykehusoppgjøret, og rapportere tilbake om det i forbindelse med revidert nasjonalbudsjett. Det vi foreslo, og stod sammen med SV og Senterpartiet om før sommeren, var en helt annen metodikk enn den flertallet valgte, nemlig det å gå til forhandlinger med hver enkelt fylkeskommune, basert på noen prinsipper, og voldgift. Vi tok til etterretning da høsten kom, at man rett og slett var ferdig ved den tidsfasen – man kan ikke gå til det skrittet når man har gjort alle de andre tingene som lå i opplegget mellom Arbeiderpartiet og Fremskrittspartiet, bl.a. når det gjelder de ekstra skjønnsmidlene som ble bevilget, og som er delt ut til fylkeskommunene. Det har gjort at vi ikke synes det har vært naturlig å gå tilbake til det opprinnelige opplegget som var lagt frem av et mindretall på Stortinget, fordi vi var gått for langt i den andre prosessen.




Så er det noen prinsipper fra det vi behandlet i vår, som jeg har tenkt å sørge for at vi har med oss inn i de samtalene vi skal ha med fylkeskommunene om hvordan de er kommet ut, om det er noen som er kommet særskilt dårlig ut, og se på aktivitetene i forhold til det. Men fremdeles mener jeg at de mekanismene som nå er lagt inn – den metodikken som nå er lagt inn fra Stoltenberg-regjeringen – bør følges opp videre. Det blir utrolig uryddig hvis vi skal begynne å trekke ut det som er lagt inn allerede, og så legge opp et helt nytt opplegg etter de prinsippene som mindretallet ønsket i forbindelse med den ordningen.




Personlig mener jeg at mindretallets modell sannsynligvis hadde vært bedre, men av og til er toget gått for slike ting – spesielt når vi er kommet så langt at sykehusene faktisk overføres fra nyttår.




 Replikkordskiftet er omme.




 Fra representanter i regjeringspartiene er det nå flere ganger blitt poengtert at Samarbeidsregjeringen står for et systemskifte. Det vi klart kan se av dette systemskiftet i dag, er at Samarbeidsregjeringen gir mest til dem som har mest fra før, samtidig som de strammer inn og forverrer situasjonen for dem som har det vanskeligst. Spesielt gjelder dette i skattepolitikken og i virkemiddelbruken overfor næringslivet og distriktsbosettingen.




Denne politikken har som konsekvens en velferdsmessig og sosial skjevfordeling.




Senterpartiet har som mål at den velferdspolitikken vi skal føre, må gi trygghet for alle og skape en rettferdig fordeling med hensyn til inntekter og levekår. Mye er bra i Norge, men for dem som har det vanskeligst, er ikke engang det en fattig trøst. Barn som lever i familier med store fattigdomsproblemer – en del av disse har hospits som sitt hjemsted – unge uføre som har store eksistensproblemer og eldre pleietrengende som dør alene, er forhold som vi må gjøre noe med, slik at det ikke er en del av Hverdags-Norge.




Senterpartiet ønsker å rette opp disse forholdene både med kortsiktige og langsiktige tiltak. Vi må reparere og rette opp skjevhetene på kort sikt, og på lang sikt må vi forebygge og fordele for å få et bedre, mer rettferdig og harmonisk samfunn. Et mer robust og samtidig mykere samfunn krever ressurser for en bedre samfunnsutvikling, der alle kan føle trivsel og velferd.




Jeg har fra denne talerstolen tidligere tatt til orde for at vi burde ha en generaldebatt om rikets sunnhetstilstand. Den burde muligens ha som arbeidstittel: Hvordan skape det gode liv i Norge – for alle?




En slik generalgjennomgang av landets sunnhetstilstand må inneholde en helhet langt utover rammene for helse- og sosialbudsjettet. Alle fagkomiteer i Stortinget burde trekkes inn for å belyse roller og ansvarsforhold, slik at barrierer mellom sektorer og fagområder kunne brytes ned der det er nødvendig.




Målet for Senterpartiet er å skape et samfunn der ressurser som brukes på forebygging, er investering til inntekts ervervelse. Klarer vi å forebygge på en skikkelig og god måte, vil vi nemlig kunne spare store utgifter på mange budsjettposter. Men skal vi lykkes med dette forebyggende arbeidet, må det skapes trivsel og levekår for folk der de bor, slik at dette bedrefungerende samfunnet kan føles på kropp og sjel.




Alle i Norge har i hvert fall én ting felles: Vi bor alle i en kommune. Alle vokser opp i en kommune, får sin utdannelse der, har sitt arbeid, sitt bosted, sin omsorg der, og ender også til slutt sin livsdag der. Med dette som utgangspunkt burde alle kunne innse at det er særdeles viktig at kommunene settes i stand til å løse de fellesskapsoppgaver som befolkningen trenger gjennom livsløpet.




Her på Stortinget og i regjeringskvartalet har vi mange meninger om mange oppgaver som kommunesektoren blir pålagt å utføre til befolkningens beste, men vi har ikke like mange penger å sende med for å løse de pålagte oppgavene. Misforholdet mellom nødvendige ressurser og forventet tjenesteutføring gjør at politikerforakten og frustrasjonen brer seg. Dette tjener ingen på, bortsett fra at det synes å være god ammunisjon for dem som til enhver tid nærmest frenetisk skyter på kommunene og offentlig sektor.




Senterpartiet har gjennom sitt alternative statsbudsjett for 2002 igjen reist forslag om å styrke kommuneøkonomien. Vi ser at dette er tvingende nødvendig om bl.a. barn og unges oppvekstmiljø skal bli bedre.




Skal ungdommen kunne møte et utdanningstilbud som er relevant for interesser og vegvalg, må både skolens ressurser og studentenes vilkår styrkes.




Skal yrkesaktive ha et arbeidstilbud der de bor, for bl.a. å kunne utnytte lokale ressurser, må det legges til rette for dette gjennom virkemiddelbruk og positive rammevilkår.




Skal syke og omsorgstrengende, om de er gamle eller unge, ha en trygg og skikkelig tilværelse med muligheter for egenutfoldelse og et aktivt liv ut fra egne forutsetninger, må det være tilstrekkelige ressurser for tilrettelegging, støtte og omsorg.




Senterpartiet har gjennom sitt budsjettforslag prioritert disse oppgavene, både ved å styrke kommuneøkonomien og ved å styrke boligpolitikken, barn og unges oppvekst- og læringstilbud, næringsutviklingsmulighetene og omsorgs- og rehabiliteringstilbudet. Det er nemlig også forebygging å påse at personer som har behov for rehabilitering etter skade eller sykdom får tilbud om tilstrekkelig opptrening og rehabilitering, slik at de kan få tilbake en optimal funksjonsevne. For mange betyr det at de kan gå tilbake til yrkeslivet, og for alle betyr en god rehabilitering at de kan fungere best mulig i sin egen hverdag. Dette skaper trivsel, verdiskaping og reduserte utgifter både for den enkelte og for samfunnet.




Senterpartiet er bekymret for at en del av dette som jeg nå har vært innom, går i feil retning. Blant annet mener vi det nå er et stort behov for et løft i rehabiliteringstilbudet til folk. Det tilbudet vi i dag har, er i ferd med å forvitre om vi ikke ser nødvendigheten av å legge inn mer ressurser fra statens side. Det er i det store og hele private aktører som gir et tilbud om opptrening og rehabilitering. Med Samarbeidsregjeringens iver etter å trekke fram de private aktørene i helse- og omsorgssektoren er det påfallende at de ikke her har vist større engasjement for å sikre et godt og nødvendig helsetilbud med en alt i alt meget velfungerende privat sektor som aktør.




Jeg vil ved behandlingen av helse- og sosialbudsjettet komme tilbake til de enkelte områder og bevilgningsforslag som Senterpartiet er involvert i.




 Et budsjett er et signal om hvilke oppgaver en regjering prioriterer, og slik er det også for de partier som er i opposisjon. For Fremskrittspartiets del er vår bekymring for forslaget til budsjett for justissektoren stor. Det må da være et paradoks, og samtidig gi noen av de herværende representanter et visst ubehag, når vedtaket skal gjøres. Hvor er de store satsingene på kriminalitetsforebygging og oppgjør med den økende kriminalitet som de fleste partiene viste til under valgkampen? Man kan jo undres på om det hele kun var store ord uten substans, med håp om at velgernes hukommelse er kort – svært kort.




For Fremskrittspartiets del er konklusjonen den motsatte. Vår satsing innen justissektoren er vesentlig høyere enn før, noe som tilsier at vi vil gjøre noe med dagens samfunnsproblemer, ikke bare snakke om dem.




I vårt samfunn, som er et av de beste å bo i, finnes det likevel mennesker som frykter å møte hverdagen. Det er eldre som frykter hverdagskriminalitet gjennom trusler fra pårørende, veskenapping, som blir lurt opp i stry av «snille» selgere, og som tvinges til å gi fra seg sine medisiner og pensjoner. Ungdom utsettes for pengeutpressing, blir frastjålet klær og mobiltelefoner. Og ikke minst er det mange unge kvinner, gjerne sammen med sine barn, som lever et liv i frykt i egne hjem og som er redde for kjente overgripere. Det alle disse og andre som utsettes for kriminalitet har felles, er sin redsel for dem som utøver kriminaliteten.




Fremskrittspartiet har vært og skal fortsatt være de kriminelles største trussel.




I dagens system, hvor samfunnet i mange tilfeller har mer forståelse for overgriperens begrunnelse enn for offerets situasjon, tar Fremskrittspartiet selvfølgelig ofrenes side.




Når man går gjennom de ulike kapitler innen justissektoren, er det ikke til å unngå at en av og til lurer på om beskrivelsene er virkelige. Man viser f.eks til en stor økning på hele 52,6 pst. innen et kapittel. Når man så leser innholdet, fremkommer det at økningen hovedsakelig skyldes innføring av merverdiavgiftsreformen og således ikke er noen større reell økning – kun et spill med ord. Slikt fremmer ikke akkurat respekten for oss politikere.




Faktum er at verken den avgåtte Stoltenberg-regjeringen eller den nye Bondevik-regjeringen har tatt et større ansvar innen justissektoren. Faktum er at begge disse regjeringene gjemmer seg bak fagre ord, uten at disse følges opp med midler.




Så da kan jo folk flest fremdeles lure på hvordan kriminaliteten skal bekjempes her i landet, og det gjør vi i Fremskrittspartiet også!




Hva som skal til, må da være rimelig klart: en fortsatt gjennomgående styrking av politi- og påtalemyndighet, en ytterlig styrking av domstolene og av kriminalomsorgen. Det er først når det skjer, at resultatene vil komme. En slik satsing har vi i Fremskrittspartiet foretatt i vårt alternative statsbudsjett. Vi styrker politi og påtalemyndighet med ca 300 mill. kr, vi styrker domstolene vesentlig, og ikke minst kriminalomsorgen. I tillegg til dette vil vi selvfølgelig fortsette å gjøre oppgavene på en ny måte. At dette er nødvendig, er en selvfølge når en ser de manglende bevilgningene de øvrige partiene er ansvarlig for. Vi skal tørre der de andre tviler.




Målet med alternative løsninger er å vise at det som tidligere var selvfølgeligheter, ikke nødvendigvis er det lenger. Der det tidligere dessverre var naturlig å stå i soningskø fordi kapasiteten var for lav, kan man i dag finne nye løsninger. For Fremskrittspartiet er slike løsninger f.eks. å kjøpe soningsplasser i utlandet og å benytte seg av tidligere forsvarsanlegg og eventuelt sivilforsvarsanlegg for å ta unna noe av dagens soningskø. Det er et faktum at det står noe slikt som 1 600 mennesker i soningskø. Dagens situasjon er uakseptabel, fordi den som har begått en kriminell handling, må få gjøre opp for seg, og ikke minst må de eller den som er blitt utsatt for kriminalitet, se at lovovertredelser straffes konsekvent. Det inngir ikke mye respekt når et kriminalitetsoffer møter sin overgriper på gaten, når vedkommende visselig skulle vært i fengsel.




I tiden etter 11. september har det i hovedstaden vært mer uniformert politi enn det som vanlig er. Etter det vi kan erfare, har det ført til at kriminaliteten i Oslo er redusert. Med andre ord virker den medisinen Fremskrittspartiet har vist til. Mer politi betyr mindre kriminalitet. Slik sett er det en samfunnsinvestering som betaler seg.




Et annet moment er at som en følge av mer politi blir flere kriminelle tatt. Dermed får domstolene økte oppgaver, noe som tilsier at også de må styrkes. Det har Fremskrittspartiet tatt konsekvensen av og tilført nødvendige midler. Etter politi og domstoler kommer kriminalomsorgen, og hvis det skal unngås at det blir «flaskehalser» i systemet, må også denne styrkes. Fremskrittspartiet har derfor, som det eneste partiet på Stortinget, foretatt en gjennomgående styrking av samtlige ledd i straffesakskjeden. De problemer som eksisterer i dag, ville med vårt budsjett ha blitt minimalisert. En kan jo derfor undre seg over at ikke flere ser den åpenbare nødvendighet for en gjennomgang og styrking av samtlige ledd.




 Stortinget skriver historie i dag. For første gang på mange, mange år skal et budsjett vedtas på bakgrunn av et kabinettsspørsmål – ja, det er så lenge siden noe slikt har skjedd at man antakelig må ty til historiebøkene for å finne maken. Det å få et budsjett vedtatt ved et kabinettsspørsmål er selvsagt en parlamentarisk mulighet, og det blir jo bevist i dag. Men det er også et alvorlig svakhetstegn. Det betyr at det ikke er flertall for det viktigste dokumentet som Stortinget behandler, og som Regjeringen styrer etter gjennom hele året. Det betyr at når alle justeringer og revideringer underveis skal gjøres i budsjettet, har man ikke et grunnlag i Stortinget å bygge på når man skal gjennomføre det. Det betyr at behandlingen i fagkomiteene blir uoversiktlig og vanskelig, fordi det rett og slett ikke foreligger en enighet om hva de ulike rammene på de ulike områdene faktisk betyr i praktisk politikk, ja vi kan sågar risikere at vi i de ulike komiteene ikke får flertall for hvordan pengene skal brukes. Spørsmålet blir jo da selvsagt om vi får nye kabinettsspørsmål på de enkelte rammeområdene. Regjeringen har rett og slett ikke klart å få flertall for et budsjett i stortingssalen. Det er historisk, og det er et kraftig svakhetstegn.




Det framstilles som om kabinettsspørsmål nærmest er en normal del av vårt parlamentariske liv. Det er ikke riktig. Ifølge en studie av Rune Karlsen ved Institutt for samfunnsforskning har det etter annen verdenskrig blitt stilt kabinettsspørsmål 18 ganger. En del av dem er også kabinettsspørsmål der regjeringen har gått inn for å stoppe forslag fra Stortinget, ikke alltid har det vært regjeringens egen politikk som skulle tvinges gjennom i Stortinget. De siste 20 årene har vi faktisk kun hatt fem kabinettsspørsmål i Norge, i dag har vi fått det sjette. Det betyr faktisk at statsminister Bondevik har stått for halvparten av alle kabinettsspørsmål de siste 20 årene. Det er mer enn ett kabinettsspørsmål pr. år, og det er sannsynligvis norsk rekord for en statsminister i å stille kabinettsspørsmål. Til sammenlikning stilte Harlem Brundtland på sine ni år som statsminister for mindretallsregjeringer ikke et eneste kabinettsspørsmål.




Det betyr også at spillet rundt politikken blir viktigere enn politikken selv. Vi ser hvordan regien, timingen av kabinettsspørsmålet, gruppemøter, standpunkter blir viktigere enn det som faktisk er innholdet bak de budsjettallene som vi diskuterer. Det betyr også at avstanden til det folk syns er viktig i sin hverdag, også blir større, og det betyr at avmakten i forhold til politikk, og kanskje også forakten for politikerne, øker. Jeg tror det er uheldig, jeg tror vi hadde vært tjent med ryddigere forhold i politikken, klarere flertalls- og mindretallskonstellasjoner, sånn at ikke bare vi blir nødt til å ta stilling, men at også velgerne kan forholde seg til det.




Jeg tror at løftebruddene som den nye regjeringen står for, også bidrar til å øke avstanden mellom folk og politikere. I valgkampen lovte de nåværende regjeringspartiene mer til en rekke sektorer – 1 milliard kr mer til timer i skolen, mer til forskning, mer til kommuneøkonomien, mer til Forsvaret, mer til studiefinansiering. Resultatet ser vi nå, bare noen få uker etterpå er det en rekke løftebrudd. Verst er kanskje det soleklare løftebruddet i forhold til studiefinansieringen, der regjeringspartiene – Høyre, Venstre og Kristelig Folkeparti – så sent som i juni i år kritiserte arbeiderpartiregjeringen for ikke å gi nok til studiefinansiering høsten 2002. Når de så selv kommer til regjeringskontorene, fjerner de 260 mill. kr fra det forslaget som vi hadde, og bryter et soleklart løfte om at dette skulle skje fra høsten 2002, slik de skrev i Innst. S. nr. 337 for 2000-2001 i forbindelse med behandlingen av reformen av høyere utdanning i juni år. Jeg husker at jeg så sent som i september deltok i valgkampen i en debatt med Lønning og nåværende statsråd Dørum, der det ble sagt at det var bare å sørge for at Arbeiderpartiet mistet sitt flertall i Stortinget – bl.a. sammen med Fremskrittspartiet – så skulle studiefinanseringen ordne seg. Jeg undres på hvordan statsrådene har det når de ser seg selv i speilet i forhold til de løfter de gav, og jeg tror dette er med på å bidra til større politikerforakt og større avstand mellom velgere og politikere. Det er et meget negativt bidrag som den nye regjeringen med sitt budsjettforslag og sin budsjetthåndtering har gitt.




Finn Martin Vallersnes hadde her overtatt presidentplassen.




 Foregående taler hadde tatt seg bryderiet med å gå igjennom, med nokså stor grad av nøyaktighet, et regnestykke over hvor mange kabinettsspørsmål som har vært stilt i Stortinget i løpet av en lengre periode. Og han refererte da meget presist et korrekt tall.




Andre halvdel av sitt innlegg brukte han på begrepet «løftebrudd». Det kunne ha vært interessant hvis representanten Giske hadde tatt seg bryderiet med å regne over fordelingen av løftebrudd som har vært foretatt gjennom de siste 10, 20, 30 år i denne sal, og kanskje fått en presis gjennomgang også der. Da er jeg redd for at regnestykket ville ha vært nokså interessant også med hensyn til utfallet for Giskes eget parti – det ville sannsynligvis ha gått i hans disfavør.




Det er interessant når Giske bruker så mye tid på begrepet «løftebrudd». Også de som i dag subsidiært har tvilt seg frem til at de skal stemme for Regjeringens budsjettforslag, må ha klart for seg hva som er alternativet. Det kan man aldri glemme i disse tider, og heller ikke når vi skal behandle et forslag til statsbudsjett for neste år. Slik er det også for Høyre. Vi fikk ikke 51 pst. oppslutning ved siste valg, men 21 pst. Det betyr at vi er nødt til å samarbeide oss frem til løsninger. I et land med den største tradisjon for å være i en regjeringssituasjon hvor det er mindretallet som utgjør regjeringen utgått fra Stortinget, må man stille seg spørsmålet: Hva er gevinsten? Og gevinsten har i hvert fall vi fra Høyres side ingen problemer med å hente ut, og vi slår fast at de henter vi best ved å være i regjeringssituasjon.




Jeg går ut fra at det spørsmålet må også Fremskrittspartiet stille seg på en slik dag som i dag. Hva er alternativet hvis man ikke subsidiært har valgt å stemme for det alternativet som så soleklart ligger nærmest Fremskrittspartiet?




Det må man også tenke på i en situasjon der vi i dag har den laveste OECD-veksten på 20 år. Hva er det som er utfordringen, når det som kunne ha vært alternativet, i hele debatten har konsentrert seg om ett poeng når det gjelder næringspolitikken, og det er SND-kuttene. Nå er det jo ikke noen sanering av SND man snakker om. Men som næringsministeren tidligere var inne på, er det en utflating av en kurve som har vært iscenesatt av en tidligere regjering, som gjør at man denne gangen får et kutt som er betydelig. Det er på 17 pst., men det er ikke ensbetydende med at man drar ut kontakten når det gjelder aktivitet i Distrikts-Norge.




Det den foregående regjering har sørget for, er at vi har smykket oss med å legge oss på bunnen i produktivitetsutvikling fra tidlig på 1990-tallet. Vi ha smykket oss med å ligge på topp hva angår lønnsvekst og på bunn hva angår produktivitetsvekst. Vi har smykket oss med å være i en situasjon hvor vi møter et brutalt fall i våre viktigste markeder i Europa og Amerika. Vi har Europas høyeste rentefot. Hvis man glemmer suverent – som man sannsynligvis velger å gjøre i denne situasjonen – at den mest konkurranseutsatte delen av norsk næringsliv, som også er mest eksportorientert, den har vi i Distrikts-Norge, så har man også fått med seg at det er denne delen som skal leve videre, og som har krav på å få styrket sin konkurransekraft, som har vært systematisk svekket i Norge siden tidlig på 1990-tallet og frem til i dag. Da er det ett krav som må ligge over alt annet, og det er å få en rask nedgang i rentefoten, som i hvert fall kan bidra til at vi kan nærme oss et gjennomsnittlig europeisk nivå.




Det er jo interessant å registrere at man bruker så mye tid på SND og begrep som «sanering» av hele SND. Jeg registrerte med stor oppmerksomhet at vår forrige næringsminister, muligens ved en tilfeldighet, i løpet av sommeren valgte å peke ut ny styreformann i SND, som nå har gått ut med meget sterk kritikk av den nye regjeringens politikk. Med like stor oppmerksomhet har jeg registrert at den nylig avgåtte næringsministeren nå har inngått kompaniskap i et aksjeselskap med den nye styreformannen i SND. Og jeg tviler ikke på at dette vil bidra til en økonomisk, forretningsmessig suksess i det nye aksjeselskapet når forretningsideen også skal være døråpner inn til den nye delen av næringslivet. Men mitt råd til den nye næringsministeren må i denne forbindelse være å ta en titt på denne konstellasjonen og på hvordan han kan leve med å ha en styreformann som velger å gå ut med den type kritikk av den nye regjeringens politikk.




 Kristelig Folkeparti er tilfreds med at Regjeringen følger opp intensjonen om å forsterke innsatsen overfor de aller svakeste.




I et rikt land som Norge er det uverdig at så mange ikke får ta del i denne velstanden. Gjennom budsjettet for neste år har Regjeringen foreslått viktige omprioriteringer, slik at tiltakene blir målrettet mot å bekjempe fattigdom.




For foreldre som er uføre, betyr det mye at barnetillegget i folketrygden øker fra 30 til 40 pst. av grunnbeløpet. Det betyr en økning på 5 136 kr for hvert barn pr. år. Merutgiftene i forhold til Arbeiderpartiets forslag er på 81 mill. kr.




Uføre med barn under 18 år som mister sin ektefelle, får i dag ikke barnetillegg. Fra 1. mai neste år vil disse få mulighet til barnetillegg, selv om barnet får rett til barnepensjon. Det vil være en god hjelp i en vanskelig situasjon.




Er en avhengig av sosialhjelp, er det viktig at kontantstøtten holdes utenfor, og at sosialhjelpssatsen prisjusteres. Kommunenes frie inntekter øker med 70 mill. kr for å kompensere for dette.




Kristelig Folkeparti synes det er svært positivt at Regjeringen ønsker å bedre økonomien til pasienter som har langtidsopphold innen psykisk helsevern. De aller fleste av disse er uførepensjonister og har lite igjen å klare seg for når pensjonen blir avkortet etter fem måneder i institusjon. Forslaget om ingen avkorting det første året i institusjon støttes, og er med på å likestille pasienter innen somatisk og psykisk helsetjeneste.




I budsjettdebatten er det sagt at arbeidskraften er den viktigste ressursen i norsk økonomi. Tilgangen på arbeidskraft vil i årene som kommer, være den viktigste begrensende faktor i norsk økonomi.




Mindre skatt på lav inntekt kan gjøre det lønnsomt for flere å gå fra deltids- til heltidsarbeid, og dermed øker arbeidskraften.




Det er svært positivt at minstefradraget økes fra 40 300 kr til 43 000 kr. Det kan også stimulere til høyere yrkesaktivitet.




Jeg tror at flere alderspensjonister mellom 67 og 70 år vil benytte muligheten fra nyttår til å tjene 2G uten at pensjonen avkortes. Det kan være med på å gjøre overgangen til en pensjonisttilværelse mer aktiv og fleksibel.




Under valgkampen ble det fokusert mye på egenandeler. Stor var min forbauselse da Stoltenberg-regjeringen økte egenandelstaket. Heldigvis har Arbeiderpartiet snudd, og egenandelstaket er redusert med 100 kr.




Brukerorganisasjonene står samlet bak et krav om et nytt egenandelstak, tak 2. Kristelig Folkeparti støtter dette, da det vil skjerme kronikere og andre med store utgifter til medisinsk behandling.




Det er bra at flere sykdommer inkluderes i gratis fysikalsk behandling. For mange betyr en nedgang i egenbetalingen på opptreningsinstitusjonene mye for å hindre tilbakefall av sykdom og kunne mestre hverdagen, og dermed få bedre livskvalitet.




For alle som sliter med store rusproblemer, vil en ekstra økning på 6 mill. kr til legemiddelassistert rehabilitering hjelpe dem fram i metadonkøen. Det er viktig at disse brukerne følges tett opp lokalt der de bor. Et lavterskeltilbud om helsetiltak for rusmisbrukere kan bokstavelig talt redde liv.




Det knyttes usikkerhet til sykehusøkonomien etter at regionale helseforetak er etablert. Finansieringsordningen skal gjennomgås for å stimulere til rask pasientbehandling på riktig nivå. En økning av ISF-ordningen fra 50 til 55 pst. vil helt sikkert være et incitament til større aktivitet.




Flere godkjente somatiske sykehus er inkludert i innsatsstyrt finansiering fra neste år – likedan dagkirurgisk behandling hos private avtalespesialister. Målet er at helsekøene minker.




Jeg har nevnt flere tiltak som vil bedre livskvaliteten og økonomien for folk som sliter. Heldigvis vil Regjeringen bekjempe fattigdom både i Norge og internasjonalt. Bistanden øker fra 0,89 pst. i år til 0,92 pst. neste år, og skal i løpet av en fireårsperiode opp i 1 pst.




Selv om vi i dag vedtar budsjettet for landet vårt, er jeg glad for – og det er viktig – at vi aldri blir oss selv nok.




 Bondevik-regjeringen prøver å gi inntrykk av at den er opptatt av fattigdomsproblemene. Det er ikke tilfellet. I boligpolitikken, som i svært mange tilfeller er en vesentlig grunn til at folk er fattige, kutter regjeringen Bondevik i forhold til Stoltenbergs budsjett. Det er stikk i strid med det Kristelig Folkeparti har stått for tidligere – det er ren Høyre-politikk.




Inngangsbilletten til boligmarkedet i dag gjør det vanskelig for stadig flere å skaffe seg en egen bolig, særlig gjelder dette i de største byene, men også i pressområdene der boligprisene er høye. I innstillingen til statsbudsjettet for neste år ser det nå ut til at Bondevik-regjeringens kutt dessverre får flertall her i Stortinget. Det må vi fra Arbeiderpartiet bare beklage.




Stoltenberg-regjeringen la opp til en økning av Husbankens låneramme med 2 milliarder kr for neste år, fordi dette var nødvendig og ville medført at 4 000 flere husstander kunne fått etableringslån i forhold til i år. Bondevik-regjeringen reverserer hele økningen. I tillegg til at ungdom i etableringsfasen rammes betyr dette kuttet også ca. 1 000 færre nye boliger med husbanklån.




Arbeiderpartiet la videre opp til en styrking i Husbanken i forhold til boligetablering for ungdom og vanskeligstilte gjennom å øke bevilgningen til boligtilskuddet.




Som kjent er boligtilskuddet rettet direkte inn mot husstander med svak økonomi og ville hjelpe dem som trenger det aller mest, bl.a. de bostedsløse.




Men når Bondevik-regjeringen trengte penger til skattelette til de rikeste, kutter Regjeringen i boligtilskuddet. Penger som så sårt trengtes til de aller, aller fattigste, gis nå til de aller rikeste.




Arbeiderpartiet har i Stortinget foreslått å øke bostøtten ytterligere. Bostøtten er rettet direkte inn mot dem som har lave inntekter og høye boutgifter, og er et meget viktig virkemiddel i fattigdomsproblematikken. Denne økningen ville gitt rom for bostøtte til de barnefamiliene som bor i nøkterne boliger som ikke er husbankfinansierte, men som har lav inntekt og høye boutgifter. Men Bondevik sier nei.




Arbeiderpartiet foreslår å bevilge ytterligere 5 mill. kr i støtte til tiltak for bostedsløse i storbyene, som i tillegg til Oslo omfatter både Bergen, Trondheim og Stavanger. Dette får vi sannsynligvis ikke flertall for, til tross for at Bondevik har uttalt at hans regjering skal bli husket for å ha gjort noe for de aller fattigste i samfunnet.




At Bondevik også trekker Arbeiderpartiets forslag om å sikre rimelige tomter til boligformål, viser bare at Bondevik-regjeringen ikke har noen solidarisk boligpolitikk. Dette er ren Høyre-politikk. Stoltenberg-regjeringen gikk i sitt budsjettforslag inn for å endre regelverket for å sikre statlige tomter til boligprosjekter for unge og vanskeligstilte. Bondevik-regjeringen sier nei og pålegger staten å selge tomter til markedspris. Hvis Bondevik-regjeringen mente alvor med sitt snakk om å hjelpe de vanskeligst stilte, er dette å gå i helt feil retning.




Så til noe helt annet, nemlig utbyggingen av stamveiene her i landet. Jeg vil våge den påstand at det er ingen her i Stortinget som ikke er kjent med de mange alvorlige ulykkene, ikke minst de mange dødsulykkene og den sterkt økende trafikken som er på E6 og E18 i Østfold. Og som en sa forleden dag: Hadde E6 i Østfold vært en oljeplattform, hadde den vært stengt for lenge siden. Her må det være noe feil med prioriteringen.




Ser vi på ulykkestallene de siste ti årene, er det faktisk slik at det står en kiste for hver kilometer langs E6. Dette er meget alvorlig, og slik kan det ikke fortsette.




I valgkampen var alle partilederne ute og lovte en rask framdrift av Østfoldpakken, men nå er de fleste løftene borte. Da regjeringen Bondevik fikk handlingsrom for å øke veibevilgningene, var det andre steder i landet som ble prioritert – ikke én krone til Østfoldpakken. Da Arbeiderpartiet fikk økt handlingsrom, prioriterte vi 40 mill. kr til disse prosjektene. Det betyr at framdriftsplanen kan forseres, og vi kan være ferdig innen 2009, altså fem år tidligere. Det er mange sparte liv. En slik forsering er ikke mulig om det ikke blir flertall for Arbeiderpartiets forslag til bevilgninger for neste år.




 Samarbeidsregjeringen har i motsetning til Stoltenberg-regjeringen understreket betydningen av de maritime næringer. Det er svært gledelig. Flere generasjoner har bygd opp en kompetanse som har gjort denne til ledende i verden. Det unike maritime miljøet som utgjør en såkalt klynge av relaterte miljøer innenfor maritim sektor, er gjensidig avhengig av hverandre. Den erfaring norske sjøfolk har opparbeidet på sjøen, rederienes kompetanse, skipsverftene, utstyrsleverandørene og det finansielle miljøet, utgjør denne klyngen som er så viktig for en internasjonal næring.




Skipsfarten har alltid vært en mobil næring, men nå ser vi en generell tendens til økt mobilitet av også kompetanse og kapital. Dette innebærer enda større grad av konkurranse mellom land når det gjelder å trekke til seg investeringer. Skips- og utstyrsleverandørene har gjennom teknisk kompetanse levert stadig mer effektive og sikre skip. Men vi ser også en interessant utvikling innenfor miljøteknologi for å begrense utslipp av uheldige forurensende gasser. Deres ekspertise og kunnskap er imponerende, og denne ekspertisen må videreutvikles, støttes og stimuleres. Det er derfor gledelig at Samarbeidsregjeringen har dette høyt på dagsordenen. – Så langt teknologiutvikling og miljøsatsing.




Det er også en viktig utfordring å utdanne, rekruttere og beholde kompetente sjøfolk i konkurranse med andre sektorer og andre land. Hele det maritime klyngemiljøet er innforstått med at dette er selve fundamentet. Kunnskap, kompetanse og kreativitet gir trygghet og evne til å mestre utfordringer og omstillinger i en næring hvor forandringene skjer raskere enn tidligere. Et høyt utdannings- og kompetansenivå er viktig for å opprettholde og øke verdiskapingen og ikke minst sikre konkurransen innenfor denne næringen, som er så viktig for kysten vår.




En hel generasjon norske sjøfolk gikk tapt da internasjonal skipsfart opplevde en dramatisk strukturell endring på 1970-tallet. Dette i sin tur medførte svekket rekruttering av norske sjøfolk på 1970- og 1980-tallet.




Men næringen selv har gjort mye for å legge grunnlaget for en ny generasjon norske sjøfolk. Utfordringene er fortsatt store. Jeg synes næringen har vært seg sitt ansvar bevisst, og selv om det i framtiden vil være et stort behov for utlendinger på norske skip, er det også svært viktig at den norske maritime næringen kan rekruttere norsk ungdom til norske skip.




I EUs retningslinjer for støtte til sjøtransport, som også Norge er bundet av gjennom EØS-avtalen, legges det til rette for at så vel sjøfolkene som rederiene gjøres konkurransedyktige i et internasjonalt marked. I flere EU-land er de generelle skattereglene gitt en form som innebærer fritak for skatt både for sjøfolk og rederier. Norge kan i framtiden neppe definere seg uavhengig av slike ordninger.




Når det gjelder den spesielle refusjonsordningen for å beholde og rekruttere sjøfolk til norske skip, har det borgerlige flertallet i dette hus ved flere anledninger sikret en refusjonsordning som kan møte konkurransen fra EØS-landene.




I Stoltenberg-regjeringens budsjettforslag for 2002 ble det foreslått å ta ut offshorerederiene og brønnbåtene fra ordningen. Dette er det borgerlige flertallet uenig i, og det er derfor flertall i denne sal for å ta inn igjen refusjonsordningen for disse fartøyskategoriene. Og det er faktisk slik at skip knyttet til petroleumsvirksomhet er svært viktige i den kompetansebaserte norske skipsfarten. Blant annet vet vi at offshorerederiene har et betydelig antall opplæringsstillinger. Faktisk er det slik at 40 pst. av opplæringsstillingene i refusjonsordningen finnes i denne gruppen. Det er derfor gledelig at det ser ut til å være flertall for en nærmere dialog om å utvikle ordningen ytterligere. Men det viktigste er at vi sikrer næringen rammebetingelser som er mest mulig stabile og forutsigbare over tid, og som selskapene kan leve med.




 De talere som heretter får ordet, har en taletid på inntil 3 minutter.




 Budsjettet for 2002 er det første etter valget og viser at vi nå har fått en politisk forskyvning i Norge, fra en sosialdemokratisk regjering til en sentrum/Høyre-regjering.




Hvis en skal være snill, kan en si at det ikke er de dramatiske endringene, men retningen kan bli dramatisk om ikke roen og fornuften etter hvert senker seg over Regjeringen.




Det positive i budsjettet er at Bondevik II-regjeringen fører videre mange av Stoltenberg-regjeringens forslag på viktige områder som utbygging av barnehager, opprusting av skoler og fjerning av egenandel på blå resept for eldre og uføretrygdede. Ja, merkelig nok er vi også blitt enige om rammene til Forsvaret. Hvem skulle tro det etter debatten sist vår da Arbeiderpartiet ble beskyldt for å drive «det brukne geværs»-politikk. Men det var før valget.




Fra mitt utsiktspunkt i Aust-Agder er det ikke mulig å beskrive budsjettet som distriktsvennlig. Aust-Agder er et fylke som har hatt stor fordel av et sterkt SND. Kuttet på 659 mill. kr vil ramme bedrifter som er i etableringsfasen eller i startfasen, hardt.




Det blir også dramatiske konsekvenser for mange kommuner etter at de kommunale næringsfond ikke blir tilført midler i 2002. Kuttet i frakttilskudd på bensin vil også ramme distriktene. Til sammen kuttes frakttilskuddet med 90 mill. kr.




Heltidsstudenter, som vi hadde som mål, blir det heller ikke noe av i og med kuttet i stipendandelen. 1,5 millioner lønnsmottakere mister retten til å trekke fra 1 800 kr i fagforeningskontingent. Dette er ikke fornuftig med tanke på vårens lønnsoppgjør.




I denne finansdebatten vil jeg igjen til slutt kommentere raskt AFP-ordningen, som jeg føler er en bra ordning for arbeidstakere som er utslitte, men som kanskje etter hvert ønsker å utføre mindre arbeid. Da blir inntektsgrensen på 4 000 kr for lav og bør økes til 1G. Jeg ber Regjeringen om igjen å se på denne ordningen.




Jeg vil også nevne at jeg har sterke følelser fra valget med hensyn til at mange ønsket et skattesystem der bunnfradraget heves, slik at folk med lave inntekter og pensjoner ikke skal betale skatt. Det er jeg også enig i.




 I Sem-erklæringa går Samarbeidsregjeringa inn for eit investeringsnivå på veg som representerer ein auke på om lag 600 mill. kr i høve til arbeidarpartiregjeringa sitt framlegg i Nasjonal transportplan. I tilleggsproposisjonen er dette redusert til 100 mill. kr, altså med ½ milliard kr frå Sem-erklæringa vart lagd fram til tilleggsproposisjonen vart lagd fram!




Under valkampen gjorde Høgre eit poeng av å framheve at når det gjaldt samferdslepolitikk, var Høgre til å stole på! Samferdslesatsing er god distriktspolitikk. Med ei Høgre-dominert regjering som har kutta tilskota til kommunale næringshagar, fjerna fraktutjamningstilskotet på bensin og drivstoff, redusert SND sine låne- og tilskotsordningar med 1,7 milliardar kr, for å nemne nokre av dei distriktsfiendtlege forslaga til vår nye regjering, er ikkje 100 mill. kr akkurat det store lyftet for Distrikts-Noreg innanfor vegsektoren. Den statlege satsinga for å få fast dekke på alle riksvegar i løpet av ein fireårsperiode, og som skal vere avslutta i år 2003, ser også ut til å kome på etterskot.




I valkampen var både Venstre og Kristeleg Folkepartis Kjell Magne Bondevik høgt på banen i Møre og Romsdal og stilte seg positive til bruk av ferjesubsidiar til realisering av fastlandssamband.




I tilleggsproposisjonen frå Regjeringa kan eg ikkje sjå den heilt store entusiasmen til alternativ bruk av ferjetilskot. Denne modellen for å realisere nye vegprosjekt fortener å bli utprøvd. Møre og Romsdal er mellom dei fylka som har interessante prosjekt, og fylkestinget har samrøystes stilt seg bak Nordøyvegen som førsteprioritert prøveprosjekt. Dette er noko eg håper vi kan skape fleirtal for.




Distrikts-Noreg er heilt avhengig av ei bevisst satsing på samferdsle. Nattestengde riksvegsamband hemmar mobiliteten både for einskildmennesket og næringslivet. Det er derfor viktig med tanke på framtidig verdiskaping at auka ressursar blir sette inn både for å redusere ferjetakstane og for å auke ferjefrekvensen, særleg på stamvegnettet.




Dei rasutsette strekningane berre i mitt heimfylke, Møre og Romsdal, har eit investeringsbehov på meir enn 1 milliard kr. Denne problemstillinga går både på tryggleik og sambandsforhold og syner svært tydeleg at det her er eit stort behov for auka midlar.




Til slutt vil eg peike på at Regjeringa har skapt stor uro med si innstilling når det gjeld fullføringa av eldrereforma. Her har kommunane brukt tid, energi og ressursar på planlegging, dei har levert søknadene i tråd med søknadsfristar, for så å gå inn i ein lang periode med uvisse. Det vil eg karakterisere som ei uverdig avslutning på eldresatsinga som det fram til nå har vore brei politisk semje om.




 Det er nesten som om man befinner seg i et absurd teater. Tidlig i dag stilte statsministeren et kabinettsspørsmål på bakgrunn av finansinnstillingen. Et flertall i Stortinget skulle tvinges i kne for å sikre Regjeringen et flertall. Siden har debatten i hovedsak fortsatt om andre ting som om kabinettsspørsmålet ikke fantes. Det stilte meg overfor et valg: Skal jeg ta kabinettsspørsmålet på alvor, eller skal jeg bidra til teaterforestillingen? Jeg valgte teateret.




Jeg har tidligere uttrykt bekymring for Bondevik-regjeringens satsing på storbyene, spesielt Oslo. Avstanden mellom løftene fra valgkampen og det som ble formulert i Regjeringens erklæring, var mer enn pinlig. Dette er nå konkretisert i foreliggende finansinnstilling. Det er trist lesning, spesielt for Oslo. De rike kommer godt ut av det, men Oslo og byens store majoritet tilbys glassperler og tomme ord. I Sem-erklæringen blir det lovet penger til kollektivtrafikken med inntil 2 milliarder kr. Det skulle betydd 500 mill. kr i 2002, om man skulle følge planperioden for Nasjonal transportplan. I finansinnstillingen er dette kokt ned til 90 mill. kr. Dette er løftebrudd, og det skaper politikerforakt.




I Dagsavisen i dag blir vi igjen konfrontert med katastrofemeldinger fra ledelsen i Oslo Sporveier. Det kan ikke være tillatt å ta lett på slike meldinger. For å rydde opp i den aktuelle situasjonen og samtidig skape mulighet for en fornuftig utvikling vil statens bidrag være avgjørende. Arbeiderpartiet vil et samarbeid for å rette opp forholdene. Nå har Bondevik-regjeringen et ansvar for at noe blir gjort. Statsråd Dørum har ved ulike anledninger snakket om spleiselag for Oslo. Disse løftene virker mer som rituelle øvelser enn vilje til handling.




Jeg vil også minne Regjeringen om de utfordringer vi står overfor i Groruddalen. 130 000 mennesker lever under helt uakseptable forhold. Miljø- og forurensningsproblemene er formidable og krever et nasjonalt ansvar for å finne løsninger. Min oppfordring er at Regjeringen, på linje med det Stoltenberg-regjeringen gjorde, gir en statsråd et særskilt ansvar for å følge opp planene for Groruddalen, slik at Groruddalens problemer kan bli løst.




 Vold mot kvinner er brudd på grunnleggende menneskerettigheter og er et alvorlig samfunnsproblem. Det er derfor svært positivt at man nå har startet oppfølgingen av den vedtatte handlingsplanen «Vold mot kvinner».




Handlingsplanen forplikter på mange måter politi og rettsvesen til å prioritere arbeidet for å styrke kvinners rettssikkerhet gjennom ulike tiltak. Kvinner må sikres et bedre vern mot truende og trakasserende gjerningsmenn. Det er derfor meget viktig at politi- og lensmannsetat utarbeider rutiner for hva som skal gjøres overfor volds- og trusselutsatte kvinner. Politiet må utnytte de muligheter lovverket gir, til å forebygge og bekjempe vold mot kvinner.




Jeg er svært fornøyd med at Samarbeidsregjeringen iverksetter et forsøksprosjekt i 2002 med mobile voldsalarmer. Det er gledelig for veldig mange, da det kommer til å hjelpe mange kvinner til en tryggere hverdag. Jeg har stor tro på at denne samarbeidsregjeringen, med justisministeren i spissen, vil komme til å prioritere dette arbeidet. Jeg har også stor tro på at denne regjeringen faktisk vil levere resultater slik at kvinner som utsettes for vold, faktisk kan få muligheten til å leve uten frykt for eget liv i sine egne hjem.




Jeg er veldig tilfreds med at Regjeringen prioriterer opprettelsen av spisskompetanse på områdene vold og seksuelle overgrep ved de enkelte politidistriktene. Det er veldig bra at det i løpet av 2002 vil bli tatt initiativ til å opprette familivoldskoordinatorer ved hvert av landets 27 politidistrikt.




Til slutt vil jeg bare nevne at behovet for ytterligere styrking av kompetansen på dette området vil bli kartlagt som en del av det arbeidet som skal gjennomføres av det regjeringsoppnevnte kvinnevoldutvalget.




 Når man kommer såpass langt ned på talerlisten, kan man i hvert fall driste seg til å prøve å oppsummere noen av de inntrykkene man har fått etter en slik debatt.




Debatten har etter min mening så langt handlet mye om prosedyren eller spillet her i Stortinget: mangel på samarbeidsvilje, Regjeringas manglende fundament, ja, egentlig signaler om en sterkt svekket regjering. På den måten blir beklageligvis den politiske debatten også preget av de alvorlige startvansker Regjeringa nå har, og den konfliktlinje som avtegner seg her i Stortinget. I så måte har jeg stor sans for representanten Froyns beskrivelse av teateret.




Det er ikke fristende å debattere reell politikk når en må gå i dager og vente på klarsignal for budsjettets rammer fra Fremskrittspartiets gruppemøte. De politiske utfordringer er kommet i bakleksa. En svak regjering setter prosessen og spillet i fokus for debatten.




Det er særlig to hovedutfordringer der Regjeringas klargjøring av engasjement savnes. Først og fremst gjelder det Regjeringas visjoner om framtidas offentlige pengebruk, og som nr. 2: Hvilke konsekvenser har dette i kampen for å få flere ut av fattigdommen? Når de offentlige budsjetter i de kommende fire år skal reduseres ytterligere – jf. også de skatteløfter som ble gitt i valgkampen – hvor skal da framtidas kutt komme? Er kuttene vi nå ser i SND, i jordbruket og i distriktene, en angivelse av hvor slaget eventuelt vil stå i kommende budsjettforslag? Hvor er visjonen?




Jeg hørte for øvrig næringsministeren i sted erklære at ingen næringsdrivende overfor ham hadde ytret misnøye med Regjeringas totale næringsopplegg. Det sier vel egentlig mer om næringsministerens omgangskrets enn om Regjeringas næringspolitikk. Det bringer oss også over på det som kanskje bør være viktig i forhold til SND-problematikken og utfordringen: Det hjelper ikke først og fremst å snakke med de næringsdrivende, man må snakke med dem som ønsker å bli næringsdrivende.




Debatten har ikke klarlagt om Regjeringa ønsker å fortsette sin profil når det gjelder kutt. Skatteløftene tatt i betraktning: Årets budsjettforslag er bare en desimeter av en fryktet meter. Dette bringer meg over på neste utfordring.




I kampen mot fattigdom står arbeidet med å skape mer arbeid sentralt. Sosialhjelpen må bedres for barnefamiliene, men den samme sosialhjelpen må ikke bli en varig løsning. Det må bli et mål å sørge for at færre får behov for sosialstønad. De kutt vi nå opplever, risikerer å øke fattigdomsproblemet. Når de samme skattelettene gir en meget skjev fordelingsprofil, ikke bare med hensyn til person, men også med hensyn til geografi, må en med god grunn frykte hvordan politikken blir når skattelettene får den størrelse flere av regjeringspartiene antydet i valgkampen. Da vil situasjonen lett bli at vi beveger oss mot et samfunn hvor flere trenger sosialstønad og godvillige sosialministre. Dette er fattigdomsutfordringen et samlet storting står overfor. Når velferden brytes ned, står bare almissen igjen, og det å ha gått fra velferd til almisse bør ikke bli noen regjerings ettermæle.




 Til tross for kort tid har samarbeidsregjeringen klart å sette sitt stempel på budsjettet. Budsjettforslaget slik det nå foreligger, bærer preg av en ny kurs. Det gir signaler om en ny politikk, det angir nye retninger.




Budsjettet er den første oppfølging av Sem-erklæringen, regjeringserklæringen, og det er imponerende mye som er kommet på plass etter så kort tid. Det gir forhåpninger om hva et budsjett som det arbeides med helt fra grunnen av, vil inneholde.




Regjeringen innfrir løftene. Vi får tidenes skatte- og avgiftslettelser, og vi får klare prioriteringer på viktige felt samtidig som stramheten beholdes.




Jeg vil særlig kommentere et par punkter i skolebudsjettet. Studentorganisasjonene har angrepet Regjeringens forslag til studiefinansiering. «Historisk løftebrudd», er det sagt om forslaget, som faktisk gir studentene økt stipend – med 3 000 kr – til neste år, og som opprettholder ordningen med at stipendandelen på 30 pst. skal være uavhengig av vekttall og studiepoeng, samtidig som det er sagt at en høyere stipendandel kombinert med en konverteringsmodell for økningen gradvis skal innføres. Regjeringen og regjeringspartiene holder løftene. I det ligger også at den konverteringsordningen som lederen i Norsk Studentunion i en pressemelding 11. oktober 2001 karakteriserte som «helt uakseptabel», er fjernet. Tilleggsproposisjonens klare ord om at stipendandelen gradvis vil bli trappet opp, er en sikker garanti for at løftene om studiefinansiering vil bli holdt.




I innstillingen fra finanskomiteen er ordningen med direkte statlig tilskudd til landslinjene i den videregående skolen foreslått opprettholdt. Jeg er svært glad for at dette er kommet med. Eksistensen til flere av landslinjene er avhengig av at direkte tilskudd opprettholdes. Det er ikke riktig å gjøre disse viktige linjene, som har elever fra hele landet, og som dekker behovet for næringslivet langt utover det enkelte fylket, avhengig av vertsfylkets økonomi og prioriteringer. Det er stor glede mange steder over at tilskuddet igjen er på plass, og det er å håpe at vi kan unngå den stadige gjentakelse av forslaget om å fjerne det. Komiteinnstillingen viser bred enighet om ordningen. Vi bør derfor få ro om dette, men vi bør kanskje vurdere om ikke tilskuddet bør justeres. Det har nå stått i ro i lang tid.




Fra mitt ståsted i Aust-Agder vil jeg si at dette er et budsjett som gir klare signaler om ny politikk og ny kurs. Det trengs, og det gir optimisme.




 Etter å ha fulgt denne finansdebatten i to dager, er det ett meget påfallende forhold som har slått meg, nemlig det virkelighetsbildet som Arbeiderpartiets representanter synes å omgi seg med: Enhver skattelettelse som Regjeringen foreslår, er uansvarlig, usosial og distriktsfiendtlig, mens enhver skattelettelse som Arbeiderpartiet foreslår, nærmest pr. definisjon er ansvarlig, sosial og rettferdig.




Sagt på en annen måte er det etter min erfaring med arbeiderpartifolk gjennom mange valgkamper og debatter slik at ethvert avvik fra det skattenivå som Arbeiderpartiet til enhver tid måtte lande på, nærmest er en trussel mot selve velferdssamfunnet, og at jo høyere skattenivået er, jo bedre blir velferden. Merkelig da, forresten, at ikke sosialdemokrater har gått inn for 100 pst. beskatning og 100 pst. velferd for lenge siden. En slik Erasmus Montanus-argumentasjon tyder på en grov undervurdering av velgernes evne til å tenke selv, hvilket jo velgerne faktisk gjorde ved det nylig avholdte stortingsvalget.




Når det er sagt, tar vi fra Høyres side gjerne æren for at den avgåtte Stoltenberg-regjeringen – helt utypisk for en arbeiderpartiregjering – faktisk foreslo ikke ubetydelige skattelettelser i sitt forslag til statsbudsjett. Dette hadde selvfølgelig aldri skjedd dersom vi ikke nylig hadde vært gjennom en valgkamp hvor Høyres budskap og velgernes beskjed om lavere skatter og avgifter var så tydelig.




Samarbeidsregjeringens endringer i Stoltenberg-regjeringens statsbudsjettforslag viser at det faktisk er mulig å kombinere skatte- og avgiftslettelser med en videre utbygging av velferdssamfunnet, med satsing på fattigdomsbekjempelse, mer til eldreomsorg, mer til barnehager og kvalitet i skolen, for å nevne noe. Det er mulig bare dersom det er reell vilje til nytenkning og prioritering. Det har samarbeidsregjeringens folk, både i regjeringskontorene og her på Stortinget.




 Årets forslag til statsbudsjett representerer betydelige løft for norsk kulturliv. Budsjettet anviser riktige og nødvendige grep som faller godt inn i en helhetlig politikk for utformingen av det moderne Norge.




Vi lever i en tid med store forandringer. Den teknologiske utviklingen og fremveksten av et internasjonalisert samfunn gir nye perspektiver for kulturlivets rolle og samfunnsmessige betydning. Møtet med internasjonale kulturuttrykk, eksempelvis gjennom media, kan over tid lett bli oppfattet som en trussel dersom vår egen kulturelle identitet er for svak. Den satsingen vi nå ser i forhold til kulturarv og dokumentasjon, ligger derfor som en viktig forutsetning for politikken fremover.




I det internasjonale bildet vokser nye uttrykksformer frem. Norsk kulturliv må være best mulig i stand til å delta i denne utviklingen, enten det dreier seg om norske kulturuttrykk i utlandet, eller utformingen av internasjonalt pregede uttrykk i Norge. Dette gjelder ikke bare innenfor de tradisjonelle områdene, men også særlig i forhold til fremveksten av nye næringer og deltakelse i det viktige arbeidet som handler om å bygge broer mellom mennesker og kulturer.




I lys av de internasjonale konflikter som har opptatt oss denne høsten, er det kanskje særlig grunn til også å understreke de fredsskapende perspektiver som ligger i det internasjonale kulturarbeidet. I den videre utviklingen av et fungerende internasjonalt samfunn er byggingen av kulturelle broer en nødvendig, men så langt meget undervurdert forutsetning.




Samarbeidsregjeringen viser gjennom budsjettet vilje til solid offentlig satsing på kultur. Imidlertid må kulturpolitikken også rettes inn mot nødvendig modernisering. Dette handler om prosesser som målrettet styrker våre kreative miljøer, bygger aktive internasjonale nettverk, satser på utvikling på tvers av skillelinjer mellom institusjoner, genrer eller landegrenser, og som utvikler nye finansieringsformer der også private aktører er mer aktive deltakere enn det vi ser i dag.




Morgendagens utfordringer krever en god kulturpolitisk kondisjon. Dette budsjettet, sammen med en målrettet moderniseringspolitikk, er et godt treningsprogram for videre innsats.




 Svik er et sterkt ord, men svik er et ord som er brukt av studentene sjøl for å betegne Regjeringens forslag til studiefinansiering. Og studentene har faktisk grunn til å føle seg sveket. Løftene i valgkampen om å øke stipendandelen til opp mot 40 pst. var unisone. I debatter med skoleelever og studenter ble det holdt fram med den største selvfølgelighet. Venstre ville endog innføre borgerlønn på 100 000 kr som et svar på studiefinansieringen.




Hva innebærer Regjeringens forslag til studiefinansiering? Riktignok å øke kostnadsrammen, men som lån. Dette betyr en økt lånebyrde og forverret økonomisk situasjon når studietiden er over, og lånet skal tilbakebetales.




I dag har vi også en ordning med inntektsavhengig tilbakebetaling av studielån. Denne ordningen foreslo Stoltenberg-regjeringen å kutte, noe Bondevik-regjeringen fastholder. Ordningen gjelder ikke mange, men for dem som bruker den, er den viktig. Og da er spørsmålet mitt: Hvor er det blitt av løftene som Samarbeidsregjeringen har gitt om å støtte de økonomisk vanskeligst stilte? Ordningen for å hjelpe folk som har det økonomisk hardt, med stor studiegjeld og liten inntekt koster faktisk under en halv million kroner årlig.




Så til utlånsordningen for skolebøker i videregående skole. Stoltenberg-regjeringen foreslo 103 mill. kr for å følge opp ordningen. Samarbeidsregjeringen kutter hele summen i påvente av utgreiing av en stipendordning. Senterpartiet støtter forslaget om en bokstipendordning. Vi har lagt summen over på stipendordningen, slik vi lovet – som en begynnelse.




Statsråd Kristin Clemet begrunnet i går budsjettkuttet med at ordningen må utredes, og nevnte som et eksempel på det at lærebøker snart blir gratis tilgjengelig på nett. Det er mulig at det skjer raskt. Men da må det helt andre summer til, for å skaffe elever i den videregående skole tilgjengelig pc både på skolen og hjemme. Det ville vært en god begynnelse på den utfordringen å bygge opp stipendordningen nå. For jeg antar at Regjeringen, som Senterpartiet, har som mål at også den videregående skole skal være gratis.




 Etter å ha foretatt flere snuoperasjoner i skattepolitikken er det sårt å være vitne til at Arbeiderpartiet sliter med gammel skatteretorikk, spesielt tydelig når det gjelder utbytteskatten. Velgerne gjør vel i å merke seg at Arbeiderpartiet gjør felles sak med Sosialistisk Venstreparti i et voldsomt forsvar av en ordning som gjør det dyrere å kjøpe andeler i norske selskaper enn å sette de samme pengene i bank – knapt noen oppskrift på å trygge arbeidsplassene.




SVs innsats i finansdebatten er en eneste lang anskueliggjøring av et hel- eller semimarxistisk parti med et helstøpt statisk syn på skatt. I denne litt fremmede psykologiske verden finnes det en mennesketype som nærmest robotaktig arbeider med den samme iver like lenge og like hardt enten han taper eller vinner på innsatsen. I denne sosialistiske verden investerer mennesker sine midler ufortrødent uansett mulighetene for gevinst. I denne SV-verden tar ungdommen like lang utdannelse, er like målrettet og arbeider like hardt enten man blir straffet eller belønnet for innsatsen.




Bondevik-regjeringen vil føre en dynamisk skattepolitikk, en stimulansepolitikk der menneskelig atferd samfunnet er tjent med, faktisk skal lønne seg. Det er det som karakteriseres som en skattelette for de rike. Det vil være like riktig å beskylde Regjeringen for å utbytte de rike, for å friste de rike til gjennom stimulansepolitikken å bruke sine penger på risikoprosjekter, som jo nødvendigvis kan ende med at de taper sine penger. Pengene kan lett bli borte, og det er argumenter å anføre for at det er uanstendig å friste mennesker til næringsetablering og forskningsinnsats som i ettertid kan vise seg å være tapsprosjekter. Å bruke mennesker som melkekyr er ikke pent.




Selvfølgelig innfører ikke Bondevik-regjeringen skattelettelse for å gjøre fete pengebøker fetere, men fordi det er overordentlig smart å friste folk til å bruke sine oppsparte penger til å investere i våre barns fremtidige arbeidsplasser. Det må lønne seg å arbeide ekstra. Det må lønne seg å ta utdannelse, fordi det er atferd samfunnet vokser på. Ved å stimulere vekstkraften gir vi nettopp de svake et økonomisk fundament som de mer enn noen annen er tjent med og avhengige av. Dette er en helt sentral side ved Regjeringens skattepolitikk.




Det er lite rosverdig å ville fordele den kaken man ikke engang tar seg bryet med å undersøke oppskriften på. Med sin skattelette- og stimulansepolitikk viser Regjeringen at den kan bake kake, og med bekjempelse av nyfattigdommen vil den vise at den også evner å fordele denne kaken.




Jørgen Kosmo hadde her overtatt presidentplassen.




 Opposisjonen har på ulike måter i særlig grad forsøkt å framstille Kristelig Folkeparti som en taper i dette budsjettet, som et parti som løper fra sitt program, som et parti som er overkjørt av Høyre. Mange andre beskrivelser er også gitt. Selvsagt er det opposisjonens rolle å være kritisk, men jeg synes det har manglet mye på kraft og overbevisning i det som er framført. Det har liksom vært et pliktløp, et forsøk på å sette noen opp mot andre, slik vi gjorde da vi var barn. Det var ikke alltid det var like vellykket, men det hendte at man klarte å skape en motsetning som man begynte å tro på fordi det var så mange som sa det så mange ganger. Det har blitt nesten en type mantra i denne salen i denne budsjettdebatten.




Jeg synes ikke minst det har vært interessant å høre sammenligningene som har blitt gjort mellom sentrumsregjeringen og den nåværende samarbeidsregjeringen, hvor altså sentrumsregjeringen plutselig var så mye bedre. Ja, det skal ikke så store avstanden i tid til før beskrivelsene skifter. Den gang het det f.eks. at den var «enestående svak», mens en nå sier at det var en så mye bedre regjering. Det er i grunnen noe løfterikt over dette, ettersom en altså ikke skal legge for mye i beskrivelser som viser seg ikke å ha rot i virkeligheten, men i fantasiens verden. Men jeg er ikke noe glad for politiske beskrivelser som springer ut av behovet for vikarierende motiver.




Regjeringens budsjett for justissektoren har blitt godt mottatt. Årsaken til det tror jeg er en veldig stor grad av enighet om justispolitiske spørsmål i denne salen. Det er også stor grad av enighet om den justispolitiske hverdag, beskrivelsen av den, likedan om de justispolitiske virkemidlene og om hvor innsatsen må styres. Når Samarbeidsregjeringen bevilger mer penger til justisområdet, blir det selvsagt mottatt med glede. Når det også gis signaler om hvor ytterligere økninger vil finne sted i kommende budsjetter, viser Regjeringen at den styrer etter en kurs som Stortinget bifaller.




Justispolitikken handler om å skape og sikre trygghet og rettferdighet i samfunnet, og reaksjonen på kriminalitet skal stå i forhold til den kriminelle handlingen som er begått. Dessuten skal straffen bidra til å få den dømte ut av en mulig kriminell løpebane. Derfor satser Regjeringen på alle ledd i straffesakskjeden. Bevilgningene styres slik at det offentlige kan gjøre jobben sin best mulig, og at de frivillige aktørene på justisområdet kan utfylle der de er gode.




 Representanten Skjælaaen omtaler Samarbeidsregjeringens budsjettforslag når det gjelder stipendordningen, som et «svik» – et meget sterkt ord. Det er underlig å bevitne en slik fremferd når man vet at Senterpartiet for fire år siden programfestet 40 pst. stipendandel. Jeg har ikke registrert et eneste forslag fra Senterpartiet i hele foregående periode som går på dette. Jeg vil ikke karakterisere en slik fremferd, i mangel på parlamentarisk riktige ord.




Det er sagt mye om Regjeringens studiefinansiering. Dessverre er ikke alt basert på fakta. Studentorganisasjonene er blant dem som har reagert kraftig på Regjeringens forslag. Uttrykk som «historisk løftebrudd» er benyttet, og Regjeringen er beskyldt for «å begrave heltidsstudenten en gang for alle». Det kan være fristende å holde seg på samme polemiske nivå og spørre om hvordan 3 000 kr i økt stipend for alle studenter og en økning i kostnadsnormen på 10 000 kr kan oppfattes som et anslag mot heltidsstudenten. Da vil jeg heller forsøke meg på en oppklaring.




La meg begynne med noen dokumenterbare fakta. Da tidligere statsråd Giske la fram sitt forslag i statsbudsjettet, var reaksjonen fra Norsk Studentunion at «studiefinansieringen som foreslås i statsbudsjettet for 2002 er helt uakseptabel og legger ansvaret for dårlig studiekvalitet over på studenten».




Studentenes Landsforbund påpekte at de hele tiden har vært mot forslaget fra den nå heldigvis avgåtte arbeiderpartiregjeringen om ny stipendmodell. De konstaterte også «Løftebrudd fra Giske». Det er kanskje ikke så rart når det i informasjonsbrosjyren fra Giske står å lese:







«… fra høsten 2002 skal studiefinansieringen være 80000 kroner i året. Ny stipendmodell blir ikke innført før bedre studiekvalitet og evalueringsformer er på plass».




Stipendmodellen fra Giske det henvises til, innebærer at all støtte i utgangspunktet gis som lån, og at 39 pst. omgjøres til stipend fra Lånekassen ved bestått eksamen. Når vi samtidig vet at mange som i dag mottar fullt lån og stipend, ikke klarer å følge normert studieprogresjon, eventuelt stryker til eksamen, innebærer det at et betydelig antall studenter faktisk ikke ville fått stipend i det hele tatt.




Samarbeidspartiene har foretatt prioriteringer, prioriteringer som kommer studentene til gode. Risikoen ved stryk fjernes, og kostnadsnormen heves til 80 000 kr i året. Dette kan ikke kalles løftebrudd, men et løft.




 La meg få minne om at Norge gikk inn i det 20. århundre som Europas fattigste land. Men 100 år senere kan vi være stolte av at vårt land gjorde sin entré i det 21. århundre som verdens rikeste land. I en slik radikalt endret økonomisk situasjon er det fullstendig meningsløst at det norske folk anno 2001 fortsatt skal plages med verdens dyreste mat, verdens høyeste bensinpriser, verdens dyreste biler, verdens høyeste flyavgifter, alkoholavgifter, særavgifter osv., uten at dette gjenspeiles når det gjelder gode eller tilstrekkelige offentlige velferdstilbud til folket. Stadig flere føler at man får for lite igjen av offentlige tjenester, og at det man betaler i skatt, ikke står i forhold til hva man får igjen. Mange er trette av offentlige løsninger og offentlige monopoler i velferdssammenheng. På tross av store statlige inntekter har vi altså lange sykehuskøer, vi har en heller middelmådig skole, vi har en skrantende eldreomsorg og dårlige veier, og alt dette skaper altså en stigende skepsis til offentlig sektor.




Jeg forventer at en ny regjering skal rydde opp i mange av de skavankene det norske velferdssamfunn anno 2001 er belemret med. En del av svaret er privatisering og konkurranseutsettelse av offentlige tjenester. Verden over går det faktisk en bølge når det gjelder etablering av private skoler, private sykehus og privat eldreomsorg. Konkurranse viser seg å skape både billigere og bedre offentlige tjenester, og her henger altså Norge katastrofalt etter. Vi er rett og slett blitt en sinke. I Norge pøser man heller på med mer personell i offentlig skjermet sektor og bygger ned verdiskapende privat sektor, og dette vil selvsagt gå helt galt. Det er denne utviklingen som truer velferdsstaten, og ikke privatisering eller konkurranseutsetting.




Offentlig sektor er blitt for stor, den er for lite produktiv, og det hovedsakelig på grunn av fravær av effektivitetsfremmende konkurranse – effektivitetsfremmende konkurranse om å produsere velferdstjenester som skole, helsevesen og eldreomsorg. De offentlige monopoler er i praksis skjermet for enhver effektivitetsfremmende konkurranse fra private foretak. Og motarbeiding av en åpen konkurranse om å produsere offentlig finansierte velferdstilbud er til stor skade for norsk velferd. Jeg håper tiden nå endelig er inne for at det kan skje noe skikkelig omfattende på dette området.




 Som parlamentarisk leder for meg selv synes jeg dette er et passende tidspunkt å holde et innlegg på.




Politikk er det muliges kunst, en kunstart som Fremskrittspartiet har vist at partiet ikke mestrer. Fremskrittspartiet kommer nå til å stemme for det fremlagte budsjettforslaget fra de tre regjeringspartiene slik at det blir vedtatt. Dette forslaget er vesentlig dårligere for Fremskrittspartiets velgere enn det forslaget som kunne blitt vedtatt dersom Fremskrittspartiet hadde godtatt det forslaget til budsjettforlik som partiet ble tilbudt. Dette forslaget inneholdt bl.a. en garanti for politihøgskolestudentene om fast jobb i politiet etter endt utdanning, fjerning av engangsavgiften for politibiler, slik at politiet ville fått frigjort ressurser til flere nyttige investeringer, en reduksjon på 25 pst. av årsavgiften for motorsykler, heving av frikortgrensen for betaling av skatt med 10 000 kr, noe som ville vært nyttig for studenter og skoleelever. Fremskrittspartiet sa nei, vel vitende om at partiet ville bli tvunget i kne i stortingssalen og være nødt til å sikre flertall for et dårligere forslag. Det kan knapt kalles det muliges kunst.




Fremskrittspartiet bør gå ut og fortelle politihøgskolestudentene at flere av dem risikerer å bli gående arbeidsløse, mens landet trenger flere politifolk, fordi det var viktigere for partiet å tiltrekke seg medieoppmerksomhet. Fremskrittspartiet bør fortelle vårt politikorps at de går glipp av viktige investeringer i nytt utstyr fordi Siv Jensen og Carl I. Hagen gikk sure i forhandlingene med Sanner og Bondevik. Fremskrittspartiet bør fortelle motorsykkelinteressert ungdom at deres motorsykler blir dyrere enn nødvendig fordi partiet ville vise at Regjeringen er avhengig av partiets støtte. Fremskrittspartiet bør fortelle studenter og skoleungdom som har en deltidsjobb, at de må betale mer skatt enn nødvendig fordi det politiske spillet og partiets langsiktige strategi ble viktigere enn hensynet til egne velgere. Det blir ikke lett å fortelle at et politisk parti foretrekker en dårligere løsning for sine velgere enn det de optimalt kunne fått. Siv Jensens og Carl I. Hagens budsjettfiasko er det som vil bli husket best fra denne høsten.




 Den gang jeg var ung på ordentlig, fikk jeg meg et sted å bo til en all right pris. I dag koster den leiligheten jeg kjøpte, tre ganger så mye. Det er ikke tilfeldig. Det er veldig bra at så mange folk her i landet har et sted å bo, og selv eier det. Faktisk er det slik at omtrent to tredeler eier boligen sin selv. Det er ikke tilfeldig. Det er faktisk ikke tilfeldig i det hele tatt.




Da mine besteforeldre og sikkert mange av representantenes foreldre, ja kanskje noen av representantene selv, kjøpte sin første bolig etter krigen, var den husbankfinansiert. Og den var husbankfinansiert fordi folk trengte bolig. Og politikerne, altså de som ledet landet den gang, sa at dette må vi gjøre noe med. Og de gav store tilskudd gjennom Husbanken, de gav store, rimelige lån til boligbygging, og de gav billige offentlige tomter. Dette var god sosialdemokratisk politikk, og det funket! I dag skal man være blind for ikke å se at det fins en haug med folk som har problemer på boligmarkedet – problemer med å skaffe seg et sted å bo. Unge folk har trøbbel, folk med minoritetsbakgrunn har trøbbel og arbeidsløse har trøbbel. De kalles med en fellesbetegnelse vanskeligstilte på boligmarkedet. Men det er boligmarkedet som er vanskeligstilt, når folk ikke får seg et sted å bo.




Da kan vi velge én av to løsninger: Vi kan velge å bruke politikk, slik SV vil, for å løse problemet. Vi vil bruke 800 statlige millioner kroner på tilskudd til utleieboliger til unge folk og til andre. Vi vil gi gode lånebetingelser gjennom Husbanken, og vi vil bruke offentlige, statlige og kommunale, tomter til å bygge boliger på – fordi vi trenger det. Eller man kan velge den andre løsningen, som er å la markedet løse problemet, og nå ser jeg at tidligere rektor – nå statsråd – Norman sitter i salen, og han vil sikkert gi meg rett i at markedet aldri vil løse problemet for dem som ikke har penger. Det ligger i markedets natur. Derfor trengs det en politikk. Jeg ble veldig glad da jeg så Sem-erklæringen, der det faktisk stod noe om dette, nemlig at Husbanken i større grad skal bidra til bygging av boliger for vanskeligstilte. Og så stod det: «Spesielt må det legges opp til en betydelig satsing på boligbygging.» Jeg ble blid, men jeg ble desto sintere da jeg så budsjettet som ble lagt fram, der det ble kuttet i tilskuddet til boligbygging. Det ble kuttet i utlånsbeløpet i Husbanken, og muligheten til å bruke offentlige tomter til billige boliger ble fjernet. Jeg skjønner statsråd Foss som sier at man kan ikke klare å løse alle problemer i ett budsjett, man kan ikke oppnå hele Sem-erklæringen i ett budsjett. Men skal vi satse på boligbygging, og skal vi tro på den nye regjeringen, er det en utrolig dårlig start å begynne med å kutte.




 Jeg har hørt flere innlegg fra regjeringssiden hvor de har forklart hvor lite dramatisk de kuttene som er gjort, bl.a. til SND og til kommunale næringsfond, er. Det finnes dem som har framstilt det slik at det antakelig blir bedre uten de pengene.




Jeg har hørt næringsministeren si at han ikke trodde på dem som sa at kommunale næringsfond var viktig, og han fortalte om egne erfaringer. I hans ordførertid, sa han, han var leder i styret for næringsfondet, hindret det kommunale næringsfondet flere arbeidsplasser enn det skapte. Så tror han vel heller ikke på andre henvendelser som kommer om andre sektorer.




Men i hvert fall er det slik andre steder at de har gode erfaringer. Den mest effektive statlige ordningen for å hjelpe dem som vil noe lokalt, og som har sine små planer, er søkkt. Det har vært god starthjelp sammen med private midler og sammen med banklån for å få til nye arbeidsplasser, 30 000 kr i gjennomsnitt pr. nye arbeidsplass, i tillegg til at mange har fått hjelp til å modernisere og fortsette den bedriften de allerede har.




En annen virkning av disse pengene er at kommuner som mottar slike penger, forplikter seg til å ha en næringsansvarlig, enten i kommunen eller i næringsforeningen. Da finnes det et kontaktpunkt nærmere SND som den enkelte kan gå til, og det har vært viktig for mange. Senterpartiet ønsker absolutt at denne bevilgningen kommer tilbake, og vi ønsker også at selskapsskatten skal komme tilbake til kommunene for å gjøre kommunene mer opptatt av næringsutvikling.




Så vil jeg også denne gangen si lite grann om den budsjetteringsprosedyren vi har i Stortinget. Jeg har vært medlem av næringskomite og kommunalkomite og erfart hvor bundet vi er på hender og føtter etter at finanskomiteen har sagt sitt, på tross av den mengde informasjon som blir samlet i fagkomiteen, på tross av alle de høringene vi har hatt, og på tross av alle de som tror at vi som sitter i fagkomiteen, har muligheter. Jeg har ikke forandret oppfatning om denne budsjetteringsprosedyren etter å ha kommet i finanskomiteen. Jeg mener fortsatt at den er uheldig på det viset at vi har for liten mulighet i fagkomiteen til å gjøre noe. I finanskomiteen er overskuddsinformasjonen meget, meget stor. Jeg tror vi er i en situasjon der vi har flertall på Stortinget for å gjøre noe mer på enkelte punkt, spesielt overfor dem som trenger statlig hjelp aller mest.




Så vil jeg til slutt benytte anledningen til å trekke forslagene nr. 21, nr. 22, nr. 23 og nr. 24.




 Det hadde jo vært krona på verket i Stortinget i dag om det var slik at i en situasjon der regjeringen Bondevik var tvunget til å stille kabinettsspørsmål med et absolutt forutsigbart utfall, skulle det ikke engang være en liten runde blant de parlamentariske lederne. Det synes jeg ikke Stortinget kunne være bekjent av, så jeg melder meg herved frivillig.




Dette er historien om et varslet gjesp. Det har ikke på noe tidspunkt vært noen spenning rundt det om Bondevik kom til å stille kabinettsspørsmål når Carl I. Hagen bestilte det, og hva Fremskrittspartiets gruppe kom til å stemme når kniven ble satt på strupen. De bad jo om det for å stemme på det Bondevik ønsket at de skulle stemme på, uten at de har fått forandret noe det går an å skrive hjem om, i julekort i hvert fall.




Det er et rituelt kabinettsspørsmål, og statsminister Bondevik sier at dette kan man ikke gjøre så ofte. Men man har jo nå stilt seg i den situasjonen med én gang til jul, én gang til sommeren. Vi kommer nå til å ha et revidert nasjonalbudsjett der intet flertall i Stortinget har noen som helst slags avtale om hva som skal skje til våren, som man skal forholde seg til. Så da begynner vel spetakkelet igjen. Dermed tror jeg dette er en historie med bare tapere. Jeg tror det stiller Stortinget som sådan til latter, selv oss arme, uskyldige mennesker som ikke har noe med spillet å gjøre, og jeg tror det stiller Bondevik overfor en ydmykende seanse, og Fremskrittspartiet blir avslørt som et skrekkelig dårlig forhandlingsparti.




Fremskrittspartiet har ikke gjort jobben sin på vegne av velgerne. Fremskrittspartiet har hatt en gyllen sjanse på vegne av f.eks. landets hundretusener av pensjonister til å få til en regulering av grunnbeløpet slik som Fremskrittspartiet har slåss for lenge – hvis de hadde villet, hvis de ikke hadde tatt hele partiprogrammet sitt og alt mellom himmel og jord, slik som alle Fremskrittspartiets talere har snakket om i hele dag. Det har ikke Fremskrittspartiet hatt lyst til. Og neste gang jeg treffer Alvheim i en TV-debatt og han retter en harmdirrende finger, som er omtrent dobbelt så lang som min, og snakker om hva slags overgrep som blir gjort mot landets pensjonister, uføretrygdede og alle andre som sliter med lave inntekter, så kan vi si at det er jammen takket være dere selv, for Fremskrittspartiet har nemlig hatt mulighet til å gjøre noe med dette, en mulighet som de ikke har brydd seg om å bruke. På et eller annet tidspunkt må det jo bli kjent for Fremskrittspartiets velgere at de synes det er mer stas å være på TV enn å skaffe cash til slitne pensjonister med dårlig råd.




 Mange har på slutten av debatten vært innom påstandene om løftebrudd når det gjelder studiefinansiering. La oss bare kort ta litt historikk før vi ser på hva som har skjedd. I valget i 1997 gikk flere partier, bl.a. de tre sentrumspartiene, til valg på at de ville innføre 40 pst. stipendandel i løpet av perioden 1997–2001. I Arbeiderpartiet sa vi nei til det, for vi trodde ikke at vi kunne klare å gjennomføre det i den stortingsperioden. Sentrumspartiene som kom i regjering, gjorde ingen verdens ting for å løfte stipendandelen en millimeter over 30 pst. Vi derimot la fram forslag i februar om at stipendandelen skulle bli 40 pst. Vi gjennomførte mer enn det vi lovte. Sentrumspartiene klarte ikke å gjennomføre det de lovte.




Så kom behandlingen i Stortinget i juni i vår. Da var kritikken mot Arbeiderpartiet den motsatte, nemlig at vi ikke gikk langt nok. Et historisk løft i studiefinansieringen på 1,3 milliarder kr i årsvirkning, et løft fra 30 pst. til 40 pst. i stipendandel og en kostnadsnorm 10 000 kr over det som den gang var, var ikke nok for Kristelig Folkeparti, Venstre, Senterpartiet og Høyre. Nei, de ville brukt mer penger på studiefinansieringen. Og studentene sa selvsagt ja til det, og foretrakk en ordning som var enda bedre enn den Arbeiderpartiet hadde lagt fram. Vi skal ikke se bort fra at en og annen student til og med stemte på noen av disse partiene i håp om at det de sa i juni, fortsatt gjaldt i oktober. Derfor var skuffelsen stor blant studenter, men også blant de andre partiene, da den nye regjeringen fjernet 260 mill. kr fra studiefinansieringen.




Så sier de at dette er en forbedring av studiefinansieringen for dem som blir forsinket og stryker. Nei, heller ikke det er sant. Med Arbeiderpartiets stipendandel og studiefinansiering ville f.eks. en sykepeleierstudent som studerer i fire år, men blir ett år forsinket, få i alt 124 000 kr i stipend. Med Samarbeidsregjeringens forslag vil den studenten få 120 000 kr, og altså tape 4 000 kr. En person som gjennomfører studiene sine på normert tid, vil faktisk med Samarbeidsregjeringens forslag tape 28 000 kr i stipend. Det er et gigantisk løftebrudd. Det ble sagt i innstillingen i juni i år at det skulle gjennomføres fra høsten 2002. Finansministeren sier at man rekker ikke å gjøre alt i løpet av tre uker. Men det er et faktum at hvis de ikke hadde vært der et eneste minutt, ville studiefinansieringen vært 260 mill. kr bedre enn det den ble da de slapp til i regjeringskontorene.




 Dette har vært en underlig dag og en underlig debatt, fordi vi alle har vært forberedt på et kabinettsspørsmål og vi alle har vært forberedt på utfallet av det. Det som er underlig, er at regjeringspartiene og Fremskrittspartiet åpenbart har litt problemer med å ta konsekvensen av det regjeringsskiftet vi hadde tidligere i høst. For det normale burde være at de partiene som tok ansvaret for å gi landet en ny regjering – for å gi landet en ny kurs, som de sa – også skulle ta ansvaret for å gi landet et nytt budsjett. Det har de ikke greid. Det de har greid, er å innsette en ny regjering, etter en del om og men og fram og tilbake, men de har ikke greid å bli enige om et nytt budsjett. Den eneste måten det blir vedtatt et budsjett på, er gjennom et kabinettsspørsmål. Jeg opplever at det bagatelliseres av regjeringspartiene. Det er et alvorlig og et sterkt virkemiddel, og det innebærer at vi får vedtatt et budsjett, men et budsjett det reelt sett ikke er flertall for i Stortinget. Da blir det noe halvveis. Det blir halvveis i den forstand at regjeringspartiene har dannet en regjering som bare kunne se dagens lys ved hjelp av Fremskrittspartiet, som aldri kunne inntatt posisjonene og regjeringskontorene uten Fremskrittspartiet, men de har problemer med å ta konsekvensene av det, nemlig å vedta et økonomisk opplegg sammen med det partiet som brakte dem regjeringsmakten.




Det følger ansvar med å ta et regjeringsansvar. Det å ta et regjeringsansvar basert på Fremskrittspartiet er et ansvar som innebærer at man også måtte være forberedt på å lage budsjett sammen med Fremskrittspartiet. Men det har man åpenbart ikke orket, og istedenfor valgt en løsning som i lengden ikke er god, verken for landet eller for norsk økonomi.




Det vi også ser i dag, er at det blir vedtatt et budsjett som inneholder betydelige løftebrudd. Representanten Giske nevnte studiefinansiering. Jeg var selv på en lang rekke debattmøter i valgkampen hvor representanter fra regjeringspartiene var entydige på 40 pst. stipendandel og at det skulle komme i forbindelse med den store kvalitetsreformen. Nå trekkes pengene tilbake, og det varsles at det skal komme senere en gang.




Jeg var på et utall av møter hvor man fra regjeringspartienes side sa at det var viktig å styrke forskning og nyskapning. Nå kuttes det i forskning. Det kuttes i nyskapning. Det kuttes i det såkornet som skal gi ny verdiskapning. Jeg hørte regjeringspartiene snakke om mer til distriktene. Nå kuttes det på det. Man sa at man skulle ha et forsvarsbudsjett som kostet om lag 3 milliarder kr mer enn det vi la fram. Nå kom det ikke én krone. Det er massive løftebrudd i et budsjett som vedtas i strid med det Stortinget egentlig mener.




 Det var det bedrevitende og belærende innlegget fra Kristin Halvorsen som fikk meg også til å falle for fristelsen til å gå opp.




Det er klart at for et parti som SV, som hadde et godt valgresultat, men som har null innflytelse og har null betydning, er det lett å bli akkurat som en del av tilskuerne til fotballkamper, håndballkamper og ishockeykamper: Man er så mye bedre enn de som er med. Og det er det som preger Kristin Halvorsen nå når hun kommer med en kanonade av kritikk med hensyn til hvor elendig jobb man har gjort. Hun ville hatt rett hvis vi hadde gitt oss for de meget små tingene vi ble tilbudt når det gjaldt disse forhandlingene, men det gjorde vi altså ikke. Vi har faktisk kjempet som noen løver for de velgerne som hun snakker om, og hun kommer helt sikkert til å møte John I. Alvheim i debatt om disse tingene senere. Men hun selv og SV har jo ikke oppnådd noen ting. Det er klart at stemmevolumet, sarkasmen og den belærende tonen overtar da. Det er vel også det samme som hun i SV i realiteten holder på med når det gjelder bombingen av Afghanistan. De har være så høyt på banen og dummet seg til de grader ut, for det har vist seg at de har tatt feil, og det har de gjort også her.




Jens Stoltenberg har ett poeng – og der er jeg enig. Jeg synes også det er beklagelig at de partier som stod bak regjeringsdannelsen, ikke fant frem til en løsning. Det burde ha vært mulig. Vi mener vi burde ha greid det. Hadde det vært en imøtekommenhet hos regjeringspartiene og en fleksibilitet, burde vi kunnet komme i havn. Det er ikke noen god situasjon at vi går inn i en periode hvor det altså reelt sett ikke er flertall for det budsjettet som blir vedtatt, på grunn av at Regjeringen i dag setter sin stilling inn på å få rammene vedtatt.




Men det er også klart at vi må se det fra vår synsvinkel. Alle partier, inkludert Fremskrittspartiet, har som rettesnor å få gjennomført den politikken de har fortalt velgerne. Det er for oss hovedrettesnoren. Og nå vil vi i hvert fall få frihet til å kunne påvirke politikken når det gjelder resten av budsjettet, i alle komiteer. Utgangspunktet er at vi gjerne vil ha innflytelse for vår politikk og er åpne for videre forhandlinger, som det har vært sagt tidligere.




Og så kommer det en periode på våren. Jens Stoltenberg, og for ikke å snakke om Kristin Halvorsen, synes sikkert det er fælt at det kanskje kan bli nye situasjoner hvor de som tilskuere vil se på at andre kan få innflytelse under forhandlinger om revidert nasjonalbudsjett og andre ting. Men det er noe som Fremskrittspartiet er klar over, at vi da har frihet til å kunne forhandle om å få til løsninger til beste for den politikken vi står for. I så måte er det klart at det er et bedre utgangspunkt for oss det som nå er situasjonen, enn om vi hadde gitt oss for de knapper og glansbilder vi ble tilbudt under forhandlingene.




 Representanten Kristin Halvorsen har hatt fleire innlegg i dag der ho har snakka om «spillet». Representanten Kristin Halvorsen er retorisk god og alltid spennande og morosam å høyre på, sjølv om det etter mitt syn i hovudinnlegget vart vel mykje karakteristikkar i forhold til dei realitetane som låg føre.




Men det var ein ting som representanten Halvorsen køyrde på, og det var dette med at når Carl I. Hagen seier hopp, så hoppar vi – sjølv representanten Lilletun, sjølv om ho tok ein liten korreksjon på det i etterkant.




Det som er realiteten her i dag, er nemleg det motsette. Det som er grunnen til at budsjettet vert vedteke på den måten som det vert, er at regjeringspartia ikkje har hoppa i den grad som representanten Stoltenberg og representanten Halvorsen syntest vi skulle ha gjort for å imøtekome Carl I. Hagen. Heller ikkje Framstegspartiet har hoppa. Dei har stått på sine prinsipp.




Eg er usamd i den skildringa som representanten Carl I. Hagen gjev av kva tilbod vi gav. Men realiteten er likevel at dei har stått på sine prinsipp og vi har stått på våre, og det er då eit nesten uendra budsjett frå Samarbeidsregjeringa som i kveld vert vedteke. Og då vil eg gjerne nytte høvet til å takke Carl I. Hagen og Framstegspartiet for å vere ryddige i forhold til det som dei gjer i kveld: stemme subsidiært for budsjettet.




Og så til representanten Stoltenberg. No er det jo opp til Arbeidarpartiet og representanten Stoltenberg å beskrive kva dei synest samarbeidspartia skulle ha gjort. Men no er det jo ikkje automatisk slik at dei som har hjelpt ei regjering til makta, er dei som ein sidan samarbeider med om budsjettet. Vi hadde jo ein situasjon der ei regjering gjekk av òg for eit par år sidan, og då kom representanten Stoltenberg til andre parti for å få vedteke sitt budsjett. Så det er ikkje automatikk i korleis det skal gå vidare, som representanten Stoltenberg sa.




Det som er realiteten no, er at vi får eit budsjett som er godt for landet. Vi får eit budsjett som syter for rentenedgang før jul, og vi skal òg arbeide hardt for at komiteane på ein god måte skal kome gjennom det som er Stortingets samla jobb.




 Kristin Halvorsen var inne på «spillet». Jeg vil gjerne så sterkt jeg kan få understreke fra Samarbeidsregjeringen at forhandlingene i forbindelse med budsjettet så langt fra har vært noe spill fra vår side.




Jeg har forsøkt flere ganger i innlegg i dag å understreke at vi både hadde vilje og forsøkte alt vi kunne å få til et samarbeid rundt budsjettet. Så registrerte vi at avstanden var for stor, og at vi ikke fikk det til.




Samtidig har jeg full respekt for det syn som Fremskrittspartiet hadde på dette området. Men å karakterisere det hele som et spill, synes jeg er galt.




Så til representanten Stoltenberg. Man skal lytte intenst når Arbeiderpartiet snakker om løftebrudd. Det er mange eksempler på at Arbeiderpartiet i opposisjon har lovet ting som de aldri har gjennomført i posisjon. Det vet representanten Stoltenberg aldeles godt.




Og så til representanten Carl I. Hagen. Jeg var uenig i den beskrivelsen som han gav av det tilbudet som vi la frem. Jeg mener at det må være forståelse for at når Regjeringen har tre uker på seg for å lage et nytt budsjett, og vi samtidig gir en betydelig skattelettelse, var det rommet vi hadde for å gi til Fremskrittspartiet i form av nye tiltak, sterkt begrenset. Det hadde selvsagt vært en annen situasjon om vi hadde lagd budsjettet selv. Det ber jeg om forståelse for. Og vi mener også at vi gav betydelig til Fremskrittspartiet, men jeg registrerer at det ikke var nok.




Så er det riktig som representanten Lilletun sa: Norge har fått et godt budsjett hvis det går slik som vi alle tror nå. Vi får et budsjett og en ny kurs for landet, og det er bra.




 Jeg tror ikke det er grunn for noen i denne sal til å forundre seg over at det er mange av oss som har en følelse av at det er et spill som har pågått i relativt lang tid.




Fremskrittspartiet har, i alle fall ifølge Jan Simonsen, endt opp med å stemme for et budsjett som er langt dårligere enn de tilbud de fikk i forhandlinger. Jeg kan ikke bekrefte det, for jeg vet ikke hva slags tilbud Fremskrittspartiet har fått i de forhandlinger man har ført, men det vet tydeligvis Jan Simonsen.




Det er i alle fall grunn til å gratulere finansministeren med – sannsynligvis som den første finansminister i historien – å ha fått vedtatt et budsjett i Stortinget uten å ha flyttet på ett komma, annet enn det man har gjort av rent indremedisinske hensyn, ikke av hensyn til forhandlingspartnerne, men av hensyn til de partier som deltar i denne regjeringen.




Følelsen av at det er et spill som har foregått, forsterkes av to ting. For det første: Det innspill som Senterpartiet kom med for snart to uker siden, om å gjøre en del endringer i budsjettforslaget fra Regjeringen som i alle fall kunne føre til en minimumsløsning i Stortinget, har ikke regjeringspartiene engang tatt seg bryderiet med å respondere på. Heller ikke den invitasjonen som parlamentarisk leder for Arbeiderpartiet har gitt til et samarbeid, er besvart på annen måte enn at det er blitt betraktet nærmest som useriøst fordi innspillet har kommet for sent. Men det er jo med respekt å melde regjeringspartiene som har ansvar for å sørge for flertall for sitt budsjett. Dette vitner ikke om noe annet enn at man har følt seg 100 pst. sikker på at man ville få Fremskrittspartiets støtte når man satte ting på spissen i salen, og at man følte seg bekvem med en sånn løsning som man har kommet fram til i salen her i kveld, og derfor overhodet ikke har hatt ønske om å gjøre noe forsøk på å finne fram til løsninger med andre partier. Det får vi ta til etterretning, men det viser også hva vi kan vente oss i tiden som kommer.




 Kristin Halvorsen har hatt ordet to ganger. Ettersom dette er en debatt som omhandler et kabinettsspørsmål, vil presidenten tillate at de parlamentariske lederne får gå noen flere runder – hvis det er veldig nødvendig.




 Heldigvis lever vi i et fritt land der presidentens ønske om å ta kvelden ikke kan legge lokk på den frie debatt.




Jeg skal ikke påberope meg å være noen stor fotballekspert, men jeg vet i hvert fall så pass at man kan få gult kort for filming. Og det tror jeg faktisk Carl I. Hagen og Fremskrittspartiet har fått i dag. Det har ikke vært noen spenning rundt det Carl I. Hagen faktisk har foretatt seg her i dag. Han har kommet på TV, det er jo riktig. Hvis man syns det er stimulerende med kameraer i fjeset, blitsregn, folk som springer etter en og lurer og sånn, så er det kjempefint. Men jeg tror faktisk ikke det går veldig mange ganger til, for det Bondevik og Regjeringen kan gjøre med kaldt blod, er å tenke: Ja vel, han der er ikke sånn som folk vi vanligvis pleier å forholde oss til.




La meg ta et eksempel fra min egen kraftigste ungdomstid – og ikke henge ut ungene mine, men bruke meg selv. Da var diskusjonen i forhold til foreldrene mine omtrent sånn: Dere kan ikke tvinge meg til å være med på den kjedelige hytteturen. Jeg vil heller gjøre noe annet. – Jo, det kan vi, sa moren og faren min. – Det kan dere ikke! – Jo, det kan vi, sa de. Og så gjorde de det. Men Carl I. Hagen er jo helt motsatt. Han sier: Tving meg, tving meg! (Latter i salen!) Ja vel, sier Bondevik. Ja vel, sier Carl I. Hagen. Hvorfor i all verden skal noen drive og forhandle eller gjøre noe i forhold til Carl I. Hagen en annen gang? Hvis Bondevik-regjeringen bare er interessert i å gå disse ydmykende og nedverdigende rundene, så vet de jo utmerket godt at i hvert fall et stykke på vei så kan de bare behandle Carl I. Hagen og Fremskrittspartiet på den måten, for de er ikke interessert i å oppnå resultater på vegne av sine velgere. De er mer interessert i å være på TV. Og veldig mange velgere tror at det de ser på TV, er det man jobber med når det gjelder politikk. Men sånn er det faktisk ikke, for det som avgjør deres trygd, deres rettigheter eller hvor mye de får når de er ektefeller og pensjonister, er faktisk de vedtakene som blir fattet her. Og det bryr Fremskrittspartiet og Carl I. Hagen seg døyten om. Det kan jo være greit å vite.




Men jeg syns ikke at Stortinget som sådant kommer noe særlig styrket ut av det. Skal vi sitte her med navneopprop, ja og nei og tegne ned, og Bondevik sitter? Kan vi holde på sånn i fire år – to ganger i året, tre ganger i året, fire ganger i året? Det er ingen som kommer styrket ut av det. Folk vil miste troen på at politikk er et seriøst arbeid. Det kan muligens øke underholdningsverdien for noen, men at det øker tilliten til at det er noe poeng i å delta i politikk, at det er noe poeng i å avlegge stemme, til at det er noen som gjør en skikkelig seriøs jobb, tror ikke vi.




 Jeg lurer på om Kristin Halvorsens opptreden på talerstolen i dag bidrar til at politikk ses på som et seriøst arbeid. Jeg minnes også uttrykket om at på seg selv kjenner man andre, når det gjelder å gjøre ting for å komme på TV.




Jeg har lyst til å si som både parlamentarisk leder i Kristelig Folkeparti, tror jeg, og Høyre har sagt, at det som har foregått, er aldeles ikke noe spill. Mener man at hver gang det er intensive forhandlinger, så er det et spill? Har det som har skjedd når det gjelder Kværner, bare vært et forhåndsavtalt spill? Er lønnsoppgjørene bare et spill? Er politiske forhandlinger om et statsbudsjett og om regjeringsdannelser bare et spill fordi det tilfeldigvis dekkes av landets medier? Selvsagt er det ikke det. Det er knallharde realiteter. Insinuasjonene om at Fremskrittspartiet skulle ha noen andre motiver enn å gjøre sitt beste for å få gjennomslag politisk for de tingene vi har lovet våre velgere, synes jeg er et forsøk på slag under beltestedet. Det var nettopp hvis vi hadde gitt etter og ikke stått på, at man kunne sagt det.




Jeg har også gitt uttrykk for – og det tror jeg statsministeren har merket seg, og jeg er veldig glad for at statsministeren også sa det selv i dag – at det å stille kabinettsspørsmål og bruke tvang er noe man kan gjøre et begrenset antall ganger. For mottagelsen det får, er aldeles ikke slik som Kristin Halvoren mener, at dette er noe vi har bedt om. Det har vi aldeles ikke. Vi hadde ønske om å komme i havn med forhandlinger. Men vi har sagt at hvis vi skal stemme for noe som vi er imot, må det være fordi voteringen i realiteten blir noe annet. Det er det statsministeren har gjort med budsjettvoteringen i kveld – gjort det til et spørsmål om Regjeringens eksistens. Vi har fått ganske mange henvendelser fra velgere som har sagt at noe annet ville de ikke akseptert, hvis vi ikke hadde fått mer gjennomslag når det gjelder en del av de tingene vi har kjempet for.




Men jeg vil fastholde at det er slik som jeg sa i sted. Kristin Halvorsen er grenseløst sjalu fordi hun selv ikke er med i det hun kaller «spillet», og fordi hun vet at så lenge vi har den nåværende situasjon, vil hun være i skyggenes dal. Det er klart at hun derfor gjør sitt beste for å gjøre livet mest mulig surt særlig for Kristelig Folkeparti. Hele SVs strategi er å gjøre livet så surt som overhodet mulig for Kristelig Folkeparti, slik at de skal gå ut av den nåværende regjeringsdannelse og sammen med Arbeiderpartiet. For da vil sannsynligvis SV komme litt ut av skyggenes dal, få en hånd på rattet og få den innflytelsen som hun nå er grenseløst misunnelig på at Fremskrittspartiet sannsynligvis kommer til å ha en stund.




 Jeg synes også representanten Halvorsen skal være litt forsiktig med å beskylde andre for å gjøre politikk til underholdning, når hennes eget innlegg var til de grader underholdende, men ikke tilsvarende skarpt når det gjelder den politiske analysen.




Jeg vil til slutt si at jeg er tilfreds med at det ligger an til et budsjettvedtak som er ansvarlig og som gir grunnlag for lavere rente, til glede for personer, bedrifter og kommuner. Det ligger an til et budsjett som blir bedre enn Stoltenberg-regjeringens forslag når det gjelder skatter og avgifter, til glede for personer og bedrifter, som også er bedre når det gjelder miljø, fattigdomsbekjempelse og arbeidsvilkår for frivillige organisasjoner, for å nevne noen viktige saker hvor Samarbeidsregjeringen har presentert et godt og bedre budsjett enn Stoltenberg-regjeringen.




Noen har så vært opptatt av at budsjettet blir vedtatt ved hjelp av et kabinettsspørsmål. Men helheten i budsjettet og rammene for den økonomiske politikken er vel den viktigste saken Stortinget behandler. Så er det noen sak som kvalifiserer til bruk av kabinettsspørsmål når det ikke blir en avtale, må det være rammene for budsjettet. Det har faktisk vært statsministere før meg som på grunn av det gamle budsjettsystemet vi hadde opp til 1997, savnet en slik mulighet. Det å bruke kabinettsspørsmål er ikke ydmykende. Det er tvert imot å sette en grense og så å stille Stortinget overfor den.




Ellers konstaterer jeg at i debatten har representanter fra Arbeiderpartiet og SV kritisert samarbeidspartienes budsjett for å være for Høyre-dominert, mens Fremskrittspartiet har kritisert det for å være for lite Høyre-dominert. Det er for meg et godt uttrykk for at dette er et balansert budsjett i samarbeid mellom Høyre og to sentrumspartier.




 Jeg hadde sovet dårlig i natt hvis Kjell Magne Bondevik hadde fått det siste ordet i denne debatten. (Munterhet i salen!) Jeg satt lenge og vurderte om jeg skulle si noe, og prøvde å holde meg på plass, men når statsministeren på nytt gjentar ting som er feil, må det en kommentar til.




Det er ikke riktig at det budsjettet som regjeringspartiene nå stemmer for, er bedre når det gjelder fattigdomsbekjempelse, bedre når det gjelder miljø, eller bedre på de andre områdene statsministeren nevnte. Det er mange grunner til det, men én grunn er at han ikke sammenligner likt med likt. Det er to helt ulike forutsetninger for de budsjettene vi nå behandler, og som han sammenligner. Det ene er vårt opprinnelige budsjett, og det andre er de justerte oppleggene både fra regjeringspartiene og fra oss. De justerte oppleggene er bedre for oss alle, simpelthen fordi vi har 2 milliarder kr ekstra å bruke fordi forutsetningene og anslagene i budsjettet er endret. Med 2 milliarder kr ekstra kan vi alle lage et hyggeligere budsjett. Derfor er det slik at ser man på vårt endrede opplegg, er det en klarere sosial profil i Arbeiderpartiets opplegg. Vi har brukt det økte handlingsrommet som vi fikk, til å styrke den sosiale profilen, gi mer til dem som har minst, mens regjeringspartiene har valgt å gi mer til dem som har mest fra før. Det tror jeg det var nyttig å si – om ikke annet for at jeg skal ha en god natts søvn.




 Flere har ikke bedt om ordet.

(Votering, se nedenfor)





                    

 Stortinget går da til votering
i de saker som er oppført på dagsorden nr. 19.





                
                
                

Voteringen i en sak finnes i slutten av referatet for hver enkelt sak.


            


            

