 Representantene Hill-Marta Solberg, Åge Starheim og Silvia K. Kosmo, som har vært
               permittert, har igjen tatt sete. 

Følgende innkalte vararepresentanter har tatt sete: 

For Akershus fylke: Anita 

Orlund

For Buskerud fylke: Knut 

Gjerde

For Rogaland fylke: Kjell Arvid 

Svendsen

Fra Venstres stortingsgruppe foreligger søknad om permisjon for representanten Odd
               Einar 

Dørum

 i tiden fra og med 2. desember til og med 4.
               desember for å delta i møte i Den vesteuropeiske union i Paris. 

Etter forslag fra presidenten ble enstemmig besluttet: 

Søknaden behandles straks og innvilges. 

Alvhild 

Hedstein

 innkalles for å møte i
                     permisjonstiden. 

 Alvhild Hedstein er til stede og vil ta sete. 

Valg av settepresidenter

  Presidenten vil foreslå at det velges tre settepresidenter for Stortingets møter i
               dag og resten av inneværende uke – og anser det som vedtatt. 

Presidenten vil foreslå Sigvald Oppebøen Hansen, Gunn Olsen og Svein Roald Hansen. –
               Andre forslag foreligger ikke, og Sigvald Oppebøen Hansen, Gunn Olsen og Svein Roald
               Hansen anses enstemmig valgt som settepresidenter for denne ukens møter. 

Presidenten vil foreslå av sakene nr. 1 og 2 behandles under ett – og anser det som
               vedtatt. 

Sakene på dagens kart (nr. 23) 





                    
                    
                    

 Under debatten er det satt fram to forslag. Det er 

forslag nr. 1, fra Carl I. Hagen, på vegne av Presidentskapets medlemmer
                           Carl I. Hagen og Inge Lønning 

forslag nr. 2, fra Inge Ryan, på vegne av Presidentskapets medlem Ågot
                           Valle 

Det voteres over forslag nr. 2, fra Inge Ryan. Forslaget lyder: 

«I de utfyllende regler for Stortingets lønnskommisjon, vedtatt av
                        Stortingets presidentskap 21. juni 1996, gjøres følgende tilføyelse: 

«Som en hovedregel skal reguleringen av godtgjørelsene for
                        stortingsrepresentanter og statsråder følge lønnsutviklingen i arbeidslivet,
                        målt i kroner siste år. Dersom det foreligger særlige forhold som tilsier
                        forslag om en avvikende regulering, skal det begrunnes i kommisjonens
                        innstilling til Stortinget.»» 

Voteringstavlene viste at det var avgitt 94
                  stemmer mot og 13 stemmer for forslaget fra presidentskapets medlem Ågot Valle. 

(Voteringsutskrift kl. 21.30.05) 

 (fra salen): Jeg stemte feil. Jeg stemte for, men skulle ha stemt mot. 

 Da blir det 95 stemmer mot og 12 stemmer for forslaget. 

Det voteres så over forslag nr. 1, fra presidentskapets medlemmer Carl I. Hagen
                     og Inge Lønning. Forslaget lyder: 

«Stortinget gir Regjeringen fullmakt til å innføre en ordning med
                        selvbestemt lønn lavere enn den regulativ og vedtak fastsetter, samt et
                        offentlig register med opplysninger om person som benytter ordningen og
                        hvilken lønn som vedkommende har fastsatt.» 

Voteringstavlene viste at det var avgitt 66
                  stemmer mot og 42 stemmer for forslaget fra Presidentskapets medlemmer Carl I.
                  Hagen og Inge Lønning. 

(Voteringsutskrift kl. 21.30.43) 

 (fra salen): Jeg stemte feil. Jeg stemte for, men skulle ha stemt mot. 

 Da blir det 67 stemmer mot og 41 stemmer for forslaget. 

Presidentskapet hadde innstilt: 

Stortinget samtykker i at følgende godtgjørelser fastsettes med virkning fra 1.
                     oktober 2008: 

Stortingsrepresentanter

kr

694 500

pr. år

Regjeringsmedlemmer

kr

1 029 000

pr. år

Statsminister

kr

1 266 000

pr. år

Votering:

Presidentskapets innstilling ble bifalt med 99 mot 9 stemmer.

(Voteringsutskrift kl. 21.31.46)


                    
                    

 Etter ønske fra energi- og miljøkomiteen vil presidenten foreslå at taletiden blir
                  begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Det gode forslaget fra Kristelig Folkeparti tar opp et
                  viktig tema. Det synliggjør potensialet for å spare energi i samfunnet. Det er en
                  viktig del av den totale energiforsyningen. Vi bør produsere mest mulig energi
                  skånsomt og kostnadseffektivt, og så bør vi bruke den best mulig og egentlig minst
                  mulig. En slik tilnærming er bra for nasjonen, men også for den enkelte
                  husholdning og bedrift, som kan spare penger på å redusere sitt energiforbruk. 

Da IEA framla sin energistudie for 2008, var energieffektivisering også det
                  absolutt viktigste virkemiddelet en hadde for å redusere energiforbruket. Det stod
                  for over halvparten av potensialet som IEA viste. Den øvrige delen gikk på å snu
                  energiproduksjon fra kjernekraft og renset fossil energi over til fornybar energi. 

Regjeringen varslet at enøk, eller energieffektivisering, skulle være prioritert
                  område i energimeldingen. Det ville vært bra, for da hadde en fått en helhetlig
                  tilnærming til dette, sett opp mot forbruk, sett opp mot produksjon og den
                  langsiktige trenden. Dessverre er meldingen skrinlagt. Etter å ha opplevd Politisk
                  kvarter i dag morges forstår jeg godt hvorfor det skjedde, for denne regjeringen
                  viser at de åpenbart ikke klarer å bli enige om politikk og virkemiddelbruk i
                  viktige politiske saker i Olje- og energidepartementet. 

Det var også tilsvarende skuffende at energiministeren for å skjule denne
                  uenigheten sa at nå var det viktigste å ta enkeltsaker og få behandlet dem, noe
                  enhver tidligere regjering har klart å gjøre parallelt med å lage
                  stortingsmeldinger. Så listet ikke statsråden opp energieffektivisering som et av
                  de prioriterte områdene. Det betyr sannsynligvis ikke at de har skrinlagt alt
                  arbeidet, men det er allikevel ikke av de høyest prioriterte områdene, bortsett
                  fra i en debatt der vi kun diskuterer energieffektivisering. Derfor har Stortinget
                  i dag en god mulighet til å sette temaet tilbake på prioriteringslisten. 

En potensialstudie, som Kristelig Folkeparti foreslo, får støtte fra en samlet
                  opposisjon, samt et lavenergiutvalg, som en samlet opposisjon foreslår, gjør at
                  dette arbeidet kan fortsette og baseres på det som Energirådet har lagt fram for
                  Regjeringen nå nettopp, selv om energimeldingen ble skrinlagt. Det kan gi oss en
                  bred tilnærming fra eksperter uten politisk binding, noe som gjør at neste
                  regjering uavhengig av farge har et dokument den kan jobbe med, noe man i dag ikke
                  har. I dag skjer mye stykkevis og delt, og i tillegg begrenser ofte politikere
                  spekteret av teknologi og løsninger. Det gir oss dårligere og dyrere løsninger enn
                  ønskelig. Derfor må dette arbeidet komme inn i gode former som munner ut i
                  handling. Nå eksisterer en rekke studier og rapporter, men lite skjer. Utviklingen
                  under den rød-grønne regjeringen har sågar vært negativ, det ser en av rapportene
                  om energiforbruk i f.eks. næringsbygg. 

Regjeringspartiene ber i innstillingen Regjeringen vurdere en utredning om
                  energieffektivisering. De ber altså kun om at det vurderes. Dette mener
                  opposisjonen er for svakt. Det verken forplikter eller ansvarliggjør Regjeringen i
                  særlig grad. Det har ikke manglet på ting som denne regjeringen skal vurdere, dem
                  er det mange nok av, men det har manglet vedtak i Stortinget som forplikter
                  Regjeringen til faktisk å levere noe, og ikke bare skrinlegge det når den ikke
                  selv klarer å finne fram til løsninger. Det har vel vært tiltakspakker for det
                  meste, hvis en ser på bioenergi, industrikraftregime – listen kan være nesten
                  uendelig. Men det er ingenting av dette som er blitt lagt fram for Stortinget for
                  vedtak. Dermed har ikke Regjeringen forpliktet seg til noe annet enn sine egne
                  løfter og mediestunt om hva som skal leveres, og den kan gå fri fra enhver kritikk
                  og en fair politisk behandling i denne sal. Derfor er det viktig å gjøre vedtak og
                  ikke bare be Regjeringen om å gjøre noe som den kan skrinlegge uten at det får
                  konsekvenser. 

Samtlige bransjeorganisasjoner i energisektoren sier at virkemiddel og mål for
                  Regjeringen ikke henger sammen. Småkraftbransjen, vindkraftbransjen, Norsk
                  Bioenergiforening, Fjernvarmeforeningen og de som driver med
                  energieffektivisering, sier at her er det ikke samsvar mellom mål og virkemiddel.
                  Vi kan se på det som skjer i EU, der ambisjonene i utgangspunktet gjerne er
                  mindre, men der de i hvert fall leverer noe som står i stil, og der en på sikt
                  oppnår større resultater framfor å ha store ambisjoner en ikke klarer å
                  konkretisere. Derfor er Kristelig Folkepartis forslag om en potensialstudie bra,
                  og en samlet opposisjon støtter det. I tillegg er forslaget om et lavenergiutvalg
                  bra, og det står også en samlet opposisjon bak. 

Jeg har vært og besøkt en rekke bedrifter de siste ukene. Samtlige av dem viser at
                  de har et stort potensial for å spare energi, men de trenger et rammeverk og
                  virkemidler fra myndighetene som virker. Det ser det dessverre ikke ut som de får
                  ennå, men forslaget i dag, hvis det blir vedtatt, kan pålegge Regjeringen å
                  begynne arbeidet på en mer skikkelig måte. 

Med dette tar jeg opp forslagene fra Fremskrittspartiet og opposisjonspartiene
                  Høyre, Kristelig Folkeparti og Venstre. 

 Representanten Ketil Solvik-Olsen har tatt opp de forslagene han refererte til.
               

 I en verden som skriker etter energi, og hvor klimaendringene kan true mange
                  menneskers liv, er det helt nødvendig at også vi i Norge tenker på hvordan vi
                  bruker energien vår, og om vi kan utnytte den på en bedre måte enn det vi gjør i
                  dag. Det er utvilsomt store muligheter til akkurat det. 

Vi har tradisjonelt hatt god tilgang – rikelig tilgang egentlig – på rimelig
                  energi i flere former i dette landet. Det har vi for så vidt ennå, sett ut fra det
                  inntektsnivået som gjelder i dette landet. 

Infrastrukturen vår er underbygd det samme forbruksmønsteret som vi i dag
                  utfordrer gjennom energieffektivisering innenfor en rekke områder – og kanskje på
                  spesielt på to områder: innenfor transportsektoren og innenfor den måten vi bruker
                  energi på i bygningene våre. Det er et stort potensial for energieffektivisering,
                  ikke minst blant husholdninger, bygg og på transportområdet, som det er pekt på i
                  forslaget. Det er selvfølgelig slik at Regjeringen fokuserer på dette området. Det
                  er jo feil det som saksordføreren nettopp sa. 

For å ta transportområdet først. Regjeringen har satset og satser på en
                  avgiftsomlegging i en grønnere og mer miljøvennlig retning. Dette handler også om
                  energieffektivisering. Regjeringen satser nå mer enn noen gang på
                  kollektivtrafikk. Dette er også energieffektivisering. Dette forholdet vil denne
                  regjeringen styrke i årene som kommer. Det vil være en tydelig markering av en
                  energiomlegging innenfor transportsektoren, og det vil være en langt bedre
                  energieffektivitet i de virkemidlene og de forslagene som kommer fra Regjeringen. 

Så sier statsråden i brev til komiteen: 

«Den mest miljøvennlige kilowattimen er den som ikke blir brukt og
                     effektiviseringstiltak er ofte billigere enn å investere i ny produksjon.» 

Det er selvfølgelig helt riktig, og det slutter jeg meg til. 

Når det gjelder elektrisitet, er det to forhold som bør vektlegges etter min
                  mening. Punkt 1: Tiltak for å redusere elektrisitetsbruken i enkeltbygninger
                  samtidig som man foretar tiltak for å dempe forbruksveksten. Det er også omtalt i
                  forslaget. Det andre forholdet er omlegging av energibruken fra høyforedlet
                  elektrisitet til f.eks. fjernvarme når det gjelder oppvarming. Det er også inntatt
                  i forslaget. Men er det nødvendig å gjennomføre potensialstudier for å øke
                  tiltakslysten på disse områdene? Det er jo det som er spørsmålet. 

Når det gjelder tiltakene, er jo Enova et av de viktige virkemidlene som staten
                  besitter. Jeg trenger ikke gjenta økningen og forsterkningen av Enovas muligheter
                  nettopp innenfor dette området, som denne regjeringen har sørget for, men det er
                  en betydelig endring – ja, det er nesten svart-hvitt fra tiden før 2005 og fram
                  til nå og årene som kommer. Resultatene som en kan vise til gjennom Enova, kunne
                  ha vært bedre. Med de ressursene som Enova nå rår over, innenfor de mulighetene og
                  de temaene som er tatt opp i forslaget, er det ingen tvil om at det er
                  mulighetenes – skal vi si – tilstedeværelse som er etablert gjennom de årene denne
                  regjeringen har sittet. 

Hovedspørsmålet i denne saken blir: Hvordan oppnår man resultater? Oppnås dette
                  gjennom nedsettelse av nye utvalg og nye, breie utredninger, eller ved å
                  gjennomføre tiltak i tråd med det jeg har nevnt? Jeg har merket meg at i de seks
                  sakene fra energi- og miljøkomiteen på dagsordenen i dag, foreslår opposisjonen
                  følgende: 

at det nedsettes et bredt sammensatt lavenergiutvalg 

at det foretas en helhetlig potensialstudie for energieffektivisering
                        innenfor de ulike samfunnssektorer 

at det utarbeides en helhetlig plan for CO

2

-håndtering 

at det lages en stortingsmelding om vannkraftpolitikk 

at det lages en stortingsmelding om nettpolitikk 

at det lages en stortingsmelding om kjernekraft 

at man nå starter en utredning om en ordning for et nasjonalt marked for
                        grønne sertifikater 

 Det er ikke videre ambisiøst å foreslå utredninger på utredninger og nedsettelse
                  av utvalg. I beste fall kan opposisjonens – skal vi si – tiltakslyst i disse
                  sakene være en betydelig byråkratisk sysselsetting uten at en nødvendigvis får
                  tiltakene deretter. Det er langt mer krevende å foreslå tiltaksrettede politiske
                  løsninger. Jeg er ikke i tvil om at det å videreføre den linjen som Regjeringen i
                  dag har, er det som vil gi best resultater. Derfor tror jeg det er nødvendig nøye
                  å opprettholde det fokus som Regjeringen har, og at en ikke forstyrrer målet med
                  en rekke utredninger og en rekke utvalg. 

 En samlet komité er helt enig om at vi trenger en helhetlig tilnærming til landets
                  energiforsyning. Likevel er det kun opposisjonen som står sammen om forslagene. 

For Høyres vedkommende er det fem punkter som er viktige. Vi må få til en
                  utvikling av norsk produksjon, vi må øke energieffektiviseringen, og vi er enige i
                  det som er skrevet i innstillingen, nemlig at en kilowattime spart er den mest
                  miljøvennlige kilowattimen. Vi trenger ny produksjon og ikke minst ny fornybar
                  produksjon, og vi trenger helt andre støtteordninger enn det vi har i dag. Vi
                  trenger å få på plass miljøkonsekvenser både i forhold til produksjonen og ny
                  produksjon, og vi trenger å se på distribusjonen av strøm og annen kraft. Derfor
                  er det behov for nettopp denne gjennomgangen, en potensialstudie for
                  energieffektivisering foreslått av Kristelig Folkeparti. Regjeringen har ikke
                  evnet å levere energimeldingen som har blitt lovet gjennom tre år. Hadde
                  Regjeringen gjort jobben sin, hadde dette forslaget ikke vært nødvendig. Men når
                  Regjeringen ikke gjør jobben sin, er det opp til opposisjonen å fremme forslag og
                  muligheter for tiltak. Det er jo også grunnen til det Terje Aasland tar opp, til
                  at det nå gjennom flere saker foreslås en rekke utredninger. Regjeringen tar ikke
                  sin jobb på alvor og leverer ikke til Stortinget det Stortinget ønsker og ber om,
                  og det som det er et sterkt behov for innenfor et samlet energimarked. 

Denne potensialstudien burde ha vært unødvendig, men forslaget ligger her, og
                  Regjeringen har ikke levert. Og det vil øke tiltakslysten dersom vi følger opp med
                  mulighetsstudier og ser hvilke støtteordninger som skal til for å realisere de
                  mulighetene som ligger her. For mulighetene er enorme. Vi har store muligheter når
                  det gjelder husholdninger, bygg, industri og transport. Vi identifiserer en rekke
                  av dem, men likevel har vi nesten ikke sett tiltak fra Regjeringens side for å
                  gjøre noe som helst med dem. Ikke bare trenger vi denne mulighetsstudien, men vi
                  trenger faktisk en helt annen grobunn for å se på tiltaksordninger, og det kommer
                  først etter september neste år. 

 Jeg syns dette er et godt initiativ fra forslagsstillerne. Vi trenger å kartlegge
                  potensialet for energieffektivisering i de ulike sektorene, og vi trenger å se
                  helhetlig på hvordan vi kan få ned energiforbruket i Norge og bruke energien på en
                  mer effektiv måte. Regjeringa har allerede planer om det første og vurderer
                  hvordan vi kan få til det siste. 

Klimaendringene og overforbruket i vår del av verden gjør det nødvendig med en
                  kraftig energieffektivisering i bygninger og i transportsektoren, for å nevne to
                  viktige områder. Det er f.eks. slik på transportsida at bensinbilene har en
                  energieffektivitet på ca. 18–20 pst., som er fryktelig lavt – det meste av det man
                  putter på tanken, går altså ut i form av varmetap – mens f.eks. elbilen har en
                  energieffektivitet på 90 pst., og er helt uovertruffen i så måte. Det betyr at det
                  vil være lurt å satse på elbiler. Det gleder meg i den forbindelse at den norske
                  elbilprodusenten Think nå gjør det svært bra, til tross for finanskrisa – eller
                  kanskje nettopp derfor. Det viser at vinnerne vil være dem som er framtidsretta og
                  som forbereder seg på en annen klimavirkelighet. 

Jeg kan også i den forbindelse nevne at General Motors i USA er i en helt annen
                  situasjon, hvor de har satset på Hummer og bensinslukende biler av typen SUV og nå
                  er på konkursens rand. Det er ikke tilfeldig. Det er også noe av grunnen til at
                  vår regjering har vært framtidsretta og satset på – det har også tidligere
                  regjeringer gjort, det skal sies i rettferdighetens navn – at nullutslippsbilene
                  skal få en del fordeler som skal stimulere til å gjøre nullutslippsalternativet
                  konkurransedyktig, og at det skal være mulig å få bilene til en pris som er
                  levelig for folk flest. 

Når det gjelder bygg, står den norske bygningsmassen for hele 40 pst. av Norges
                  totale energiforbruk. Som Bellona påpekte da de lanserte sin nye rapport om temaet
                  forrige mandag, er de fleste enige om at en dramatisk mer effektiv bruk av energi
                  i bygg er et hovedvirkemiddel i arbeidet for å bremse klimaendringene. Bellona
                  påpekte også en rekke hindre for å nå dit de fleste av oss vil. Her har vi en jobb
                  å gjøre. 

Det er innført noen virkemidler, og noen er på trappene. Men det er ikke tvil om
                  at vi må gjøre mer, og at vi må ha en aktiv tilnærming til saken. Blant annet skal
                  Regjeringa revidere byggforskriften oftere framover, og den anledninga bør vi
                  benytte godt. Vi skal også ha tøffere krav til offentlige bygg enn til
                  næringsbygg. Og det vil bli langt flere muligheter for kommuner og fylker til å
                  stille krav med hensyn til energiform når den nye plan- og bygningsloven trer i
                  kraft. 

Det er viktig at nybygg har god kvalitet og lavt energibehov. I 2007 lanserte
                  Regjeringa nye energikrav i forskriftene til plan- og bygningsloven. Så vidt jeg
                  husker, var det sjampanjefest på kontoret til Natur og Ungdom, og det skjer vel
                  ikke ofte – i hvert fall ikke for å feire en ny forskrift. 

Med disse energikravene vil man på ett år spare 400 mill.–450 mill. kWh. Dette
                  tilsvarer det årlige energiforbruket for ca. 20 000 boliger. Byggforskriftens
                  energikrav skal skjerpes oftere i åra framover med et mål om passivhusstandard i
                  2020. Passivhus betyr hus med lavt energiforbruk. 

Det blir dessuten forbud mot oljefyr i nye bygg fra 1. juli 2009. I tillegg må vi
                  få på plass energimerkeordninga, støtte opp om Lavenergiprogrammet for bygg og
                  anlegg og få et varmemarked til å fungere. Et hovedproblem i Norge er at vi bruker
                  en høyverdig energiform som strøm til å varme opp husene våre. Det er sløsing med
                  verdifull energi som kunne vært brukt til å elektrifisere sokkelen og bilparken
                  f.eks. Dessuten setter det mange nordmenn i en strømfelle og skaper selvfølgelig
                  en god del frykt når strømprisene øker. 

Offentlig sektor må gå foran som et godt eksempel. Det er et paradoks, som
                  komiteen påpeker, at staten, som disponerer 25 pst. av alle næringsbygg i Norge,
                  står for 35 pst. av energiforbruket i næringsbygg. Dette må vi snu. Som komiteen
                  påpeker, antas det at Norge har et meget stort potensial for
                  energieffektivisering, men det er til nå ikke foretatt en grundig kartlegging av
                  potensialet innenfor ulike sektorer og formål. 

Enerigeffektivisering er definert som ett av seks satsingsområder i Energi21, med
                  en egen delrapport om energibruk. Vi bør merke oss det som blir beskrevet der. Jeg
                  regner også med at statsråden vil ha en aktiv tilnærming til dette, og sørge for
                  at vi både gjennomfører studier som ser på potensialet for energieffektivisering,
                  og ser på hvordan vi kan bruke energien vår på en mer fornuftig måte for å få ned
                  energiforbruket totalt sett i vårt samfunn. 

 Mange rød-grønne politikere snakker ofte og lenge i media om viktigheten av
                  energieffektivisering som klimatiltak. De samme partienes vilje til å forplikte
                  seg til konkret handling gjennom politiske vedtak i Stortinget er ikke like
                  påtakelig. 

Regjeringens handlemåte i denne saken demonstrerer det som har blitt et mønster
                  for de rød-grønne i energipolitikken: Det prates og loves mye, men lite eller
                  ingenting blir gjort. 

Da jeg fremmet dette forslaget, var det på bakgrunn av et konkret innspill fra
                  energibransjen og industrien. De påpekte at det er vanskelig å få til en målrettet
                  og helhetlig satsing på energieffektivisering i Norge. Grunnen er at man ikke har
                  oversikt over hvor mye energi som brukes til ulike formål, og at det er manglende
                  data over hvilke besparelser som kan realiseres på kort og lang sikt. 

Det samme behovet ble også påpekt i sluttrapporten til Energi21. Også i
                  delrapporten om energibruken framgår det at det er behov for utvikling av
                  helhetlige analyser om hvor det er mest fornuftig å sette inn innsatsen for
                  energieffektivisering. Det påpekes at det er behov for en metodikk for slik
                  analyse, gjerne basert på EUs metoder for potensialvurderinger. 

Representanten Aasland stiller spørsmål om det viktigste er å ha tiltak, eller be
                  om meldinger og studier. Tiltak er viktig, men vi må vite hvor de skal settes inn.
                  I går fikk Regjeringen ved statsråden overrakt Energirådets rapport. Vi kan lese i
                  dagens Dagsavisen at vi kan tjene 250 milliarder kr på enøktiltak. Denne rapporten
                  er viktig, men den er bare basert på estimater for EUs energieffektiviseringspakke
                  og ikke på en studie av norske forhold. 

Energieffektivisering og behovet for en kartlegging har blitt ytterligere
                  aktualisert også de siste ukene, gjennom IEAs nye rapport, der det hevdes at vi
                  trenger 54 pst. energieffektivisering hvis vi skal klare å nå 2-gradermålet. Vi
                  kunne også lese i gårsdagens Dagsavisen at energibruket dessverre har økt i 2007 –
                  i boligblokker, kirker, hoteller og forretningsbygg. Dagens kommentar fra
                  statssekretær Stubholt er at disse tallene er skuffende. Hvis de er skuffende, må
                  vi også gjøre noe med denne skuffelsen. Det mangler altså ikke dokumentasjon på
                  behovet for dette forslaget vi nå har til behandling. Vi trenger en helhetlig
                  gjennomgang av de forskjellige sektorene for å klare å finne fram til forskjellige
                  energieffektiviseringsløsninger. 

Hele opposisjonen samler seg bak dette forslaget. Vi mener at vi bør sette ned et
                  lavenergiutvalg. Regjeringspartiene liker bedre å snakke om energieffektivisering
                  enn å gjøre noe med det, så de foreslår i dag at saken vedlegges protokollen. Men
                  i svarbrev av 25. august i år til komiteen fra olje- og energiministeren varsles
                  følgende: 

«Energieffektivisering, hvor de ulike sektorers
                     energieffektiviseringspotensiale belyses, vil være et viktig tema i denne
                     meldingen.» 

I ettertid, nærmere bestemt 21. oktober, varslet den samme ministeren at han
                  likevel ikke hadde tenkt å legge fram en energimelding. Vi kan konstatere nok et
                  løftebrudd og nok et tilbakeslag på dette viktige området. Regjeringen slår seg på
                  brystet med det de kaller en storsatsing på Enova. Svart-hvitt har det blitt
                  omtalt som i denne debatten. Kanskje er 2,4 TWh i 2007 svart-hvitt i forhold til
                  ny produksjon og det Enova har klart å legge til rette for når det gjelder
                  sparing. Jeg mener at dette ikke er svart-hvitt. 

Den sittende regjering viser nå tydelige tegn på at den har fått flertallssyken –
                  den er handlingslammet og overmoden for en utskifting. Det er vel kanskje som med
                  en trassig treåring som ønsker å bestemme alt helt selv: Som treåringer flest vet
                  man alt best selv. 

 Vi menneske er innretta slik at vi har lettare for å ha eit høgt forbruk av det vi
                  har god tilgang til – og sparar fyrst når goda er knappe. Slik er det med energi
                  òg. Vi har den fordelen i dette landet at vi har hatt god tilgang på energi – særs
                  god. Dette er ein stor fordel som vi gjennom tidene har brukt til folkets beste.
                  Det skal vi framleis gjere. Samtidig veit vi at klimautfordringane som verda står
                  overfor, og som òg Noreg har forplikta seg til å bidra til å avgrense følgjene av,
                  fordrar at vi både reduserer CO

2

-utsleppa, sparar energi og produserer
                  meir fornybar energi – for alt dette heng saman. 

Med det som bakteppe bør vi som forbrukarar og nasjon både prøve å redusere
                  straumbruken vår og bruke den energien vi produserer, på ein best mogleg måte. I
                  Noreg bruker vi t.d. store mengder straum på oppvarming. Tilgjengeleg straum og
                  eit kaldt klima har gjort dette til eit naturleg val. Det ligg etter
                  Senterpartiets syn eit stort potensial i i større grad å bruke bioenergi som
                  kjelde for oppvarming, og dermed frigjere straum til å bruke på område der det
                  gjev større effektivitet. Samtidig vil ein kunne nyttiggjere seg mykje oppvarming
                  som i dag går til det vi heime i Nordfjord kallar å fyre for kråkene. Vi kunne
                  bruke den energien som ligg i avfall, matrestar, gjødsel, kloakk og ikkje minst i
                  trevirke av ulik sort til oppvarming. Det er altså ein vinn-vinn-situasjon. Den
                  elektrisiteten som vi frigjer, bør vi bruke til å erstatte energi som er tufta på
                  fossile energikjelder. Transport og privatbilisme er ein openberr sektor å satse
                  tyngre på å få elektrifisert. Industri og næringsliv, som petroleumsnæringa, er
                  andre døme på sektorar. Rett energi på rett plass er derfor eit målretta og riktig
                  klimatiltak. 

Vi frå Senterpartiets side er derfor glade for den konstruktive og offensive
                  haldninga Regjeringa har på dette feltet, og for signala om å satse endå meir
                  offensivt i tida som kjem. Vi har eit stort potensial for energisparing i bygg,
                  eit potensial som vi må hente ut gjennom dei krava vi stiller til energibruken i
                  bygningar, og gjennom auka kompetanse i næringa når det gjeld energieffektive
                  løysingar når ein byggjer. 

Enova er eit viktig verkemiddel for å oppnå resultat på dette området. Auka
                  forskingsinnsats er eit anna verkemiddel, fordi ei effektiv energiomlegging og
                  energisparing i mange tilfelle er avhengig av gode teknologiske løysingar som gjev
                  resultat. 

I denne saka er opposisjonen utolmodig. Det er eit godt utolmod, for det står
                  ikkje i kontrast til det som er Regjeringas målsetjing. Når vi i denne salen
                  konkurrerer om å finne løysingar som er i tråd med regjeringserklæringa, er det
                  ein situasjon som vi i Senterpartiet kan like. Men det som er endå viktigare, er
                  at vi står samla om gode løysingar for miljøet. 

 (komiteens leder): Energieffektivisering har vært et for lite sentralt tema i
                  energidebatten. Det er kort og godt gjort for lite på dette området. Her synes jeg
                  vi skal være ærlige nok til å si at det må flere regjeringer dele ansvaret for.
                  Men det er gledelig at opposisjonspartiene klarte å få inn mange elementer i
                  klimaforliket som vil ha betydning for det videre arbeidet når det gjelder
                  energieffektivisering. 

Norge har vært i en situasjon hvor vi har hatt rimelig tilgang på billig energi, i
                  et omfang som har vært nødvendig. Resultatet har vært for lite fokus på
                  energieffektivisering. I denne situasjonen tror jeg det er av stor betydning å få
                  kartlagt potensialet og få laget en plan for å utløse potensialet for
                  energieffektivisering innenfor de ulike sektorene. 

Men i tillegg til en slik kartlegging kreves det aktiv handling. På mange områder
                  kan en sette fart i dette allerede i dag for å få ut potensialet. Stikkord her er
                  tilskuddsordninger. Det å bruke skatte- og avgiftspolitikken vil også kunne være
                  virkningsfullt. Det trengs standarder, det trengs krav, det trengs merkeordninger,
                  og det trengs en offensiv satsing på Lavenergiprogrammet i et samspill mellom
                  myndighetene og næringene. 

Venstre mener at et lavenergiutvalg er en god idé. Det kunne bidratt til å sette
                  energieffektiviseringsarbeidet på dagsordenen med større tyngde og gitt et godt
                  faglig grunnlag for å ta ut dette potensialet. 

Som flere allerede har nevnt i debatten, er bygningsmassen sentral på dette
                  området. Anslagene for hvor stort potensial som kan tas ut, varierer. Noen mener
                  det er på rundt 10 TWh med tiltak som er kjent, og som allerede nå er kommersielt
                  tilgjengelig. Jeg mener at innenfor energieffektivisering og energisparing burde
                  det være mulig å ta ut et potensial som gjør at vi kan betjene det som nå gir
                  vekst i energiforbruket i Norge. 

Det som kjennetegner dette området, er at det er energi å spare, det er penger å
                  spare for husholdninger, for bedrifter, for kommuner og for staten. Og det som er
                  et fortrinn med dette området, er at potensialet kan tas ut mye raskere enn på
                  andre områder. 

Energieffektivisering kan også danne grunnlag for næringsutvikling innenfor veldig
                  mange ulike fagområder. Jeg mener at de rørleggerne, de elektrikerne og de i
                  ventilasjonsbransjen som tilegner seg kunnskap og entusiasme på dette området, har
                  et klart konkurransefortrinn i det videre arbeidet for å styrke sin virksomhet.
                  Jeg tror dette området kommer til å bli svært viktig for mange husholdninger og
                  bedrifter, og da trengs det et næringsliv og fagfolk som er i stand til å betjene
                  den økte interessen som kommer på dette området. 

Jeg tror også at det å sette større trykk på energieffektivisering knyttet til
                  bygningsmassen vil være et velegnet virkemiddel i disse krisetider, hvor det sies
                  at en vil sette av ressurser rettet inn mot bygningsmassen. Jeg håper Regjeringen
                  vil gjøre det på en slik måte at det kombineres med å sette energi- og miljøkrav
                  til det arbeidet som skal gjøres. 

Venstre fremmer i sitt alternative statsbudsjett forslag om et fond som er kalt
                  Klimatek, som skal være et samspill mellom offentlige myndigheter og private
                  aktører. Det er tenkt å være et fond som skal stimulere klimagründere og bistå
                  bedrifter som jobber nettopp innenfor det området som vi diskuterer i dag. 

På flere områder har vi tidligere gitt klare bestillinger, og det drar ut med å få
                  leveransene. Det er tilfellet f.eks. når det gjelder toveiskommunikasjon. Jeg tror
                  opplyste og engasjerte forbrukere er en nøkkel hvis vi skal lykkes på dette
                  området. Så jeg etterlyser en avklaring fra statsråden om når hun vil legge fram
                  et opplegg for toveiskommunikasjon. 

Venstre foreslo i klimaforliket – og fikk det med der – at det skulle lages et
                  opplegg med energisjekk av den enkelte husholdning, som kunne klarlegge
                  potensialet for energisparing i den enkelte husstand. 

Som det har vært påpekt i debatten, er også transportsektoren av stor betydning
                  når en skal få fortgang i arbeidet med energieffektivisering. Det må en også
                  fokusere på. 

Jeg tror det er viktig at Norge slutter seg til EUs 2020-mål om 20 pst.
                  energisparing. Jeg har lyst til å avslutte med å si at jeg synes det var pinlig at
                  Regjeringens nøling i EU-direktivsaken om energieffektivisering i bygninger førte
                  til at Norge ble trukket inn for EFTA-domstolen. Her burde vi være et
                  foregangsland, ikke en sinke. 

 Med et lite forbehold om avslutninga synes jeg at komiteens leder holdt et godt
                  innlegg. Det var også konkret på noen områder som det er spesielt viktig å jobbe
                  med for å komme videre med energieffektiviseringa. Når jeg starter med å si det,
                  er det fordi jeg med interesse har fulgt debatten nettopp på jakt etter hva som er
                  opposisjonens konkrete innspill på dette området. Jeg må bare innrømme at jeg der
                  er skuffet. 

Jeg oppfatter at det er et ønske om å få til noe når det gjelder
                  energieffektivitet. Det er et ønske jeg deler fullt og helt, og noe det jobbes mye
                  med. Jeg er slik sett også lutter øre når det gjelder gode innspill som gjør at vi
                  kommer videre på dette området. Jeg skal love å ta gode innspill som faktisk
                  bidrar til noe på dette området, med i mitt arbeid og i det arbeidet som jeg gjør
                  sammen med Enova. 

Det er ikke tvil om at de klimautfordringene vi står overfor, er høyst reelle.
                  Alle som er i denne salen – og flere til – har et ekstremt stort ansvar for å
                  klare å få til endringer som bidrar til forbedringer, som igjen bidrar til at vi
                  kan nå togradersmålet – og ikke seksgraderstrusselen som ligger der. 

Men når jeg leser opposisjonspartienes merknader i innstillinga og hører på
                  opposisjonen her i Stortinget i dag, med det unntaket som jeg nå refererte til,
                  hører jeg ikke noe av dette. Jeg hører bare kritikk av Regjeringa, og jeg hører
                  krav og ønsker om utredninger og nye innstillinger. Med respekt å melde: Er det
                  slik at stortingsopposisjonen mener at forskjellen på en god og en dårlig
                  energipolitikk, en god og en dårlig energieffektiviseringspolitikk, er
                  utredninger? Er det der forskjellen ligger når det gjelder det som diskuteres? 

Vi kan gjerne bruke tid på å diskutere om det er Regjeringa eller andre som er som
                  trassige treåringer, men med respekt å melde er heller ikke det noe bidrag til å
                  få energieffektivisering opp og fram. Gode forslag som bidrar til mer
                  energieffektivisering, trengs. Vi trenger definitivt ikke å bruke tid på hvorvidt
                  en eller annen utredning er forskjellen på en god eller dårlig
                  energieffektiviseringspolitikk. 

Som mange er kjent med, var det en ganske tankevekkende rapport som ble lagt fram
                  av IEA for 14 dager siden. De to mest relevante konklusjonene der i forhold til
                  denne debatten, er for det første spørsmålet om hvilke miljø det er som legger
                  fram en slik type rapport. Det er ikke den mest ytterliggående delen av
                  miljøbevegelsen i verden som legger fram en rapport som underbygger deres
                  påstander, det er energimiljøet – i og for seg et energimiljø som har mye av
                  basisen sin i fossil energi – som legger fram en beskrivelse av mulige scenarioer
                  framover. Den andre er at en så stor andel av det kuttet i klimautslipp som må
                  komme, kommer nettopp fra energieffektivisering. Når IEA da viser til 50 pst., om
                  lag, på energieffektiviseringsområdet, viser det at det å få til mer på dette
                  området, er helt nødvendig, men det viser også at det er håp. Det viser også at
                  vi, uten at det går ut over livsstandard eller levestandard, kan gjøre grep som
                  faktisk bidrar til at togradersmålet nås, og som har et positivt fortegn. 

Når det så gjelder det som gjøres fra Regjeringas side på dette området,
                  konstaterer jeg at om jeg sier til opposisjonen i Stortinget at Enova gjør x og
                  Enova gjør y, skaper det et begrenset engasjement. Men jeg kommer til å fortsette
                  å gjøre det, fordi både denne regjeringa og også den forrige regjeringa har
                  definitivt vært med på å definere Enova som et viktig instrument i miljøpolitikken
                  og ikke minst nå i klimapolitikken. Ved å gjøre det har vi også sagt at ansvaret
                  og gjennomføringa ikke er i det daglige arbeidet i Olje- og energidepartementet
                  eller i Miljøverndepartementet, det ligger faktisk i Enova. Og Enova har altså nå
                  en situasjon hvor en tredjedel av midlene brukes til energieffektiviseringstiltak.
                  En halvpart av det som oppnås av resultater, nås gjennom
                  energieffektiviseringstiltak. 

Med alle mulig innganger med hensyn til at vi skal bruke mer penger på Enova – vi
                  skal få til mer framover når det gjelder energieffektivisering, området skal
                  løftes fram – må vi ikke gå oss vill i en debatt som går på at det at det er Enova
                  som faktisk effektuerer det praktiske rundt energieffektiviseringspolitikken,
                  betyr at det ikke gjøres noe. Det gjøres daglig et stort arbeid fra Enovas side
                  med hensyn til å være ute i bedrifter, være ute i kommuner og også gi råd til
                  privathusholdninger om hva som er gode effektiviseringstiltak på energi – og det
                  trengs! 

 Det blir replikkordskifte. 

 Statsrådens innlegg viser problemet med å skifte statsråd hvert år, for hvert år
                  begynner vi med en statsråd uten politisk hukommelse på fagområdet. 

I denne sal har opposisjonspartiene hver for seg eller sammen foreslått å gjøre
                  noe med avskrivningsreglene for tekniske installasjoner nettopp for å få
                  energieffektivisering på plass. Vi har foreslått å gjøre noe med støttesystemet,
                  så det blir mer teknologinøytralt. Vi har foreslått å foreta en utvidelse f.eks.
                  når det gjelder rentbrennende vedovner, både for å få unna svevestøv og for å få
                  en større bredde her. Det har vært mange konkrete forslag i denne sal som samtlige
                  har blitt nedstemt av Regjeringen. Nettopp derfor prøver opposisjonen en litt
                  annen tilnærming, der en sier at Regjeringen skal få lov til å bestemme litt mer
                  om innholdet, men kom i hvert fall med noe som Stortinget kan vedta! Det er det vi
                  prøver på her. Derfor er jeg interessert i å vite om statsråden ser på merknadene
                  fra de rød-grønne, der man ber Regjeringen vurdere å få gjennomført en utredning,
                  som noe som han kommer til å gjøre, eller om han synes det er fullstendig
                  overflødig – noe innlegget hans tyder på. 

 Som jeg har sagt også i kommunikasjonen med komiteen, er det å se på hvordan vi
                  best når målsettingen innenfor energieffektivisering, noe jeg ønsker å gjøre og
                  noe vi gjør. 

Så ble det tidlig i høst, som representanten Solvik-Olsen tidligere kommenterte,
                  ganske riktig sagt at jeg så for meg at det kunne være en mulighet å ta det
                  gjennom en energimelding. Når jeg har valgt ikke å gjøre det, betyr det at
                  arbeidet fortsetter, men med en annen ramme rundt det. Det betyr at det å gå inn
                  og se på potensialet, det å jobbe konkret med enkelte områder med tanke på hva vi
                  kan oppnå når det gjelder energieffektivisering, er kjempeviktig. Det er absolutt
                  ett av de områdene som det bør gjøres mer på framover enn det som har vært gjort
                  fram til i dag. Senest i går ettermiddag hadde jeg invitert og samlet Energi-Norge
                  til en felles idédugnad rundt dette temaet. Vi diskuterte energieffektivisering i
                  tre timer, i tillegg til noen temaer knyttet til internasjonalisering, for nettopp
                  å komme videre på dette området. 

Så svaret er ja – det jobbes med det, og det skal vi fortsette med. 

 Det er en skuffet statsråd som er til stede her i salen i dag, og det må han jo
                  gjerne være – skuffet over sin egen innsats eller over hvordan vi andre debatterer
                  denne saken. Men vi i opposisjonen prøver å ta bransjen og industrien på alvor.
                  Når de gir oss tydelig beskjed om at man ikke vet hvor det er mest lønnsomt å
                  drive energieffektivisering, for man vet ikke hvor energien brukes eller hvor mye
                  som brukes på hvert enkelt sted, ber vi om en helhetlig potensialstudie, slik EU
                  har gjort. Ja, som EU-motstander vil jeg si at de likevel gjør noe klokt i EU på
                  dette området. 

Statsråden viser til Regjeringens viktigste tiltak, Enova. Men heller ikke i sitt
                  innlegg nevner han et eneste konkret tiltak som Enova driver med når det gjelder
                  energieffektivisering. Men de hadde en idédugnad i går i tre timer. Jeg ber om fem
                  eksempler fra denne idédugnaden på nye energieffektiviseringstiltak som statsråden
                  vil presentere for Stortinget når bordet er ryddet. 

 Jeg får kanskje unnskylde stemmen min i dag, det er mulig den kommer til å bli en
                  viss utfordring i forhold til antall innlegg. 

Representanten Holten Hjemdal skal selvsagt på egnet vis få presentert tiltak, når
                  vi har tiltak å komme med som oppfølging av det som ble gjort enten i går eller i
                  andre sammenhenger. 

Jeg mener at det å vise til at Enova leverer konkrete TWh i resultat på
                  energieffektivisering, er et svar. Jeg synes det er helt uforståelig at ikke
                  representanten Holten Hjemdal og andre mener at det er et svar om at det jobbes
                  med energieffektivisering. Vi kan gjerne diskutere enkelttiltak også her i
                  Stortinget med hensyn til hva som fungerer best, men at Enova kan komme tilbake og
                  si at de har brukt en tredjepart av midlene sine på energieffektivisering, de har
                  en halvpart av måloppnåelsen sin innenfor energieffektivisering, må da være et
                  bevis på at det ikke er et stort mørke der ute i forhold til å jobbe på
                  energieffektiviseringsområdet. 

Så sier jeg (presidenten klubber) … Det kan vi komme tilbake til. 

Sigvald Oppebøen Hansen hadde her teke over
                  presidentplassen. 

 Statsråden går ganske offensivt ut og velger som innfallsport å harselere med
                  opposisjonen og stiller spørsmål om den store forskjellen er antall utredninger.
                  Jeg synes det er en ganske merkelig innfallsvinkel at ikke statsråden, som er
                  nummer tre i rekken, har fått med seg hele den serien med konkrete forslag som er
                  fremmet av opposisjonen, og at han heller ikke har fått med seg alle de konkrete
                  forslag som hans to forgjengere kom med og har kommet med, på område etter område.
                  Mens visjonen ligger der oppe, er altså gjennomføringsevnen mange trinn lenger
                  ned. Det synes jeg er bedrøvelig. 

Men det verste er antakelig at man ikke lytter til bransjens ønske, som strutter
                  etter å gjennomføre en politikk med hensyn til utvinning av ny fornybar energi.
               

 Hvem som lytter og ikke lytter, kan vi sikkert diskutere uten å bli enige. Jeg
                  forsøker å formidle et budskap knyttet til hva som faktisk skjer innenfor
                  energieffektivisering i Norge pr. i dag. Det er mulig at det for representanten
                  Kristiansen og andre er uinteressant å referere til Enova. Jeg mener at det ikke
                  er det. Når vi har valgt å bruke Enova som virkemiddel for å oppnå
                  energieffektivisering, må vi også kunne bruke resultatene fra Enova som eksempler
                  og bevis på hva som skjer og ikke skjer. Jeg mener at resultatene fra Enova ikke
                  er dårlige i forhold til de rammene de har fått for å jobbe med dette. 

Så kan vi diskuterer om vi skal tilføre mer ressurser. Denne regjeringa har valgt
                  å tilføre mer ressurser til energieffektiviseringsområdet enn den regjeringa som
                  Ivar Kristiansens parti var en del av. Det betyr at vi satser mer på dette området
                  nå. Vi har i tillegg sagt at det skal settes av mer midler innenfor Energifondet
                  til neste år, og det betyr at Enovas rammer kommer til å øke tilsvarende framover.
                  Det betyr mer midler til Enova for å drive energieffektivisering seinere. 

 Innledningsvis har jeg bare lyst til å be om å få bekreftet det som var
                  statsrådens svar til Ketil Solvik-Olsen, nemlig at det vil bli gjennomført en
                  studie av potensialet på de ulike sektorene for å få kartlagt hvor mye en der kan
                  få effektivisert energibruken. Hvis svaret på det spørsmålet er ja, er det
                  positivt for det betyr at den intensjonen som forslagsstillerne har, blir kvittert
                  ut. Det vil være et verktøy i det videre arbeidet, i tillegg til mange andre
                  tiltak. 

Jeg ønsker å be om statsrådens bekreftelse på at når Regjeringen skal utforme en
                  krisepakke, utforme tiltak knyttet til bygningsmassen, vil en være opptatt av å få
                  en innretning som gjør at en òg kan gjøre noe av den miljø- og klimajobben som
                  skal gjøres. 

Så er det spørsmål nummer tre: Synes statsråden Venstres idé om et klimatek-fond
                  for å kanalisere investeringsstøtte til bedrifter og klimagründere er en god idé
                  som en vil vurdere i det løpende arbeidet med krisetiltak? 

 I forhold til det første spørsmålet fra representanten Kvassheim når det gjelder å
                  se på energieffektiviseringspotensialet innenfor ulike sektorer, er svaret ja. Det
                  er vi i gang med, og det skal vi jobbe mer med. 

Så til det andre spørsmålet. Når det gjelder å se på
                  energieffektiviseringspotensialet innenfor bygningsmassen i forhold til det som nå
                  kommer av nye tiltak inn mot finanskrisen, ønsker jeg å se på mulighetene for det.
                  Svaret er altså ja på spørsmålet om å se på om det finnes koplinger her som gir
                  sysselsettingseffekt i forhold til behov vi har for det utover våren og sommeren,
                  og som samtidig gir en klima- og energigevinst. 

Når det gjelder å se på ulike fondskonstruksjoner som kan bidra overfor næringsliv
                  og klima, er jeg – som jeg sa i mitt innlegg – positiv i forhold til forslag fra
                  Stortinget, nye tanker, som kan bidra til å komme videre innenfor
                  energieffektivisering. Jeg skal gjerne se på det som ett av mulige tiltak for å
                  komme lenger. 

 Det er hyggelig at statsråden sier han er positiv til forslag fra opposisjonen.
                  Faktum er like fullt at hver gang opposisjonen fremmer forslag i denne sal, blir
                  de nedstemt. Da er den invitten egentlig veldig lite verdt. Det er òg ganske
                  graverende at statsråden, når han snakker om at dette er et av de viktigste
                  arbeidene han har, viser til IEA og at dette er en av de største utfordringene
                  verden har. Men det er altså ikke viktig nok til at han på eget initiativ vil
                  komme til Stortinget og legge fram en sak, slik at vi kunne få en politisk
                  behandling av den her i salen. Det er altså noe som Regjeringen skal holde på med
                  på egen hånd uten å involvere Stortinget i særlig grad. 

Når vi tar det opp, er det fordi bransjen, som riktignok møter Regjeringen, sitter
                  tilbake etterpå uten å ha noe vedtak å forholde seg til, uten noen rammevilkår så
                  de vet hva de kan gjøre. Derfor er det viktig å vite om statsråden vil sikre at
                  det blir levert en tiltakspakke for Stortinget som vi kan behandle i denne sal,
                  eller om han bare planlegger å gjøre vedtak internt uten at en blir forpliktet til
                  å levere. 

 For å ta spørsmål to først. Når det gjelder tiltakspakken, og da antar jeg
                  representanten tenker på det som Regjeringa nå i fellesskap jobber med og som
                  representanten Kvassheim nettopp var inne på, er det en sak som Stortinget vil få
                  seg presentert og slik sett også få mulighet til å diskutere. 

Når det gjelder hans kommentar at vi har et næringsliv uten rammevilkår eller uten
                  kjennskap til rammevilkårene, er jeg uenig. Jeg mener at det arbeidet som Enova
                  gjør med å være ute i bedriftene og jobbe konkret med
                  energieffektiviseringstiltak, er rammen for dette arbeidet nå, og det er en kjent
                  ramme, en kjent størrelse. I alle fall får jeg veldig mange gode tilbakemeldinger
                  fra konkrete bedrifter som mener at de har tjent penger på dette, og som mener at
                  man har gjort klima- og miljøsaken en stor tjeneste med den jobbingen som har vært
                  i samarbeid mellom næringslivet og Enova. 

 Replikkordskiftet er over. 

Dei talarane som heretter får ordet, har ei taletid på inntil 3 minutt. 

 Stadig oftere når vi diskuterer ting i denne sal innenfor energi- og
                  miljøkomiteens virkeområde, får jeg store vanskeligheter med å få med meg hva
                  regjeringspartiene egentlig mener. Det kan hende at det er mine evner det skorter
                  på, men det kan også hende at det er det at det nærmer seg valg, og at man ikke er
                  så enig som man liker å gi inntrykk av. 

Jeg har lyst til å si at jeg synes representanten Thorkildsen holdt et godt
                  innlegg. Hun sier bl.a. at hun er fornøyd med opposisjonens initiativ, noe for så
                  vidt også statsråden er inne på når han sier at det jobbes med de tingene som
                  opposisjonen etterlyser i dag. 

En liten ting til når det gjelder representanten Thorkildsens innlegg, og det
                  gjelder elbiler. Da har jeg lyst til også å inkludere oppladbare hybridbiler, som
                  kan ha potensial til å bli en families eneste bil. Mange familier i Norge har ikke
                  råd til å ha mer enn én bil, og da er det viktig at den både er miljøvennlig og
                  kan gå langt, noe en elbil ennå ikke kan gjøre. 

Energibedriftenes Landsforening sier at fordi man har et stort potensial for
                  høyere virkningsgrad på disse bilene, er det behov for 6 TWh ny energi. Da blir
                  det spennende å høre hvordan representanten Thorkildsen forholder seg når vi
                  senere i dag skal diskutere vannkraft, som er den billigste og beste måten å
                  forsyne disse elbilene og oppladbare hybridbilene på. 

Så kommer vi til paradokset, for både statsråden og representanten Thorkildsen
                  sier at dette er et bra initiativ, og at de jobber med det, mens representanten
                  Aasland beskriver dette som en byråkratisering, og som unødvendig og bortkastet
                  arbeid. Det må vel kanskje være fordi representanten Aasland ikke ønsker å få en
                  debatt om dette i Stortinget. Sist jeg sjekket Norges lover, var Stortinget det
                  øverste politiske organet i dette landet. Det håper jeg ikke Regjeringen har tenkt
                  å endre på. Det virker nesten som om representanten Aasland er fornærmet over at
                  opposisjonen tar dette initiativet. Det er klart at man må jo spørre seg selv om
                  hvorfor opposisjonen gjør det. Som sagt: Med bakgrunn i at vi i dette hus fortsatt
                  er det øverste politiske organ i landet, er det slik at alt det Regjeringen har
                  levert til Stortinget om energi, er en blekke på fire sider. I løpet av tre år er
                  ikke det veldig mye, kan man si. Og så sier man at det er i budsjettet man legger
                  de viktige rammevilkårene. Hvis vi skal legge det til grunn, er det jo slik at
                  rammevilkårene for vindkraftproduksjonen er blitt endret hvert eneste år
                  Regjeringen har levert et budsjett. Når det gjelder energieffektivisering, har de,
                  utover det som kommer fra Enova, blitt endret for første gang i år, noe som er bra
                  – men altfor sent og ikke bra nok. 

 Aller først har jeg lyst til å gi uttrykk for at hvis det blir mer
                  energieffektivisering i dette huset, blir kanskje representantene nødt til å bruke
                  stillongs og vanter, for det er ganske lav temperatur her i dag. 

Men til Liens innlegg har jeg lyst til å understreke et par ting. Vi er ikke imot
                  å få kartlagt potensialstudien. Det skriver vi sågar i vår flertallsmerknad. Det
                  hadde vært ønskelig med bedre resultater fra Enova enn det vi har hatt fram til
                  nå, men det er altså et faktum at Regjeringen nå har gitt Enova helt andre
                  ressurser enn det som har vært tilfellet tidligere. Det betyr også at de tiltakene
                  som ligger i kjølvannet av Enova – ulike programmer rettet inn mot områder som er
                  spesielt omtalt i forslaget – mest sannsynlig vil gi bedre resultater. Vår
                  utfordring er noe som vi ikke automatisk kan løse i denne sal, fordi mye av
                  vurderingene knyttet til energieffektivisering henger sammen med mulighetene og
                  vurderingene når det gjelder økonomiske forhold. I mange tilfeller er det
                  fremdeles langt billigere å la være å foreta energieffektiviseringstiltak.
                  Regjeringen har veldig tydelig trukket opp linjer med tanke på krav til bygninger
                  når det gjelder energieffektivitet og energibruk. Og vi kunne selvfølgelig kanskje
                  gått enda lenger. Men hvor går i utgangspunktet smertegrensen? Og hvor er
                  fornuften? Det er jo der det ligger – å få utløst det potensialet. Jeg tror det er
                  en kombinasjon av marked og styring som vil løse utfordringene. 

Så beklager jeg at jeg kanskje var litt overrasket over at Fremskrittspartiet
                  denne dagen – gjennom sine forslag til de seks sakene vi skal behandle – kanskje
                  kom til å forestå tidenes største byråkratisering opp mot Olje- og
                  energidepartementet og i utledningen av det. Det er bare å erkjenne at situasjonen
                  kanskje er endret litt når det gjelder Fremskrittspartiet og deres holdning til
                  byråkratiske løsninger. 

 Jeg tror ingen i denne sal er uenig i at den mest miljøvennlige terawattimen er
                  den vi ikke bruker. Men det påligger oss alle et stort ansvar for å bruke energi
                  på en fornuftig måte, både som enkeltmennesker, fra industriens side, fra oss som
                  storsamfunn og som politikere. Og det er her denne saken vi nå diskuterer, kommer
                  inn. Det må aldri bli slik at kunnskap er farlig. Kunnskap er viktig for å ta de
                  rette beslutninger, for å gjøre de rette tiltak og for å nå det målet som vi alle
                  har om at vi ikke skal ha en temperaturøkning på over 2 grader. 

Fra 1990 til 2007 har vi hatt en økning i bruk av elektrisitet på 28,1 TWh i
                  Norge. I Sverige har det vært en økning på 16 TWh og i Danmark 5,3 TWh. 

Enova er et viktig redskap, men spørsmålet er om vi kan slå oss til ro med den
                  utviklingen når vi ser hva våre naboland har klart, kontra det vi har klart så
                  langt. Vi vet at situasjonen er forskjellig. Vi har vannressurser på en helt annen
                  måte enn det de har i Danmark. De har brukt vinden mye tidligere. Vi skal bruke
                  den. Men spørsmålet som må stilles fra denne talerstol i dag, er jo om dagens
                  energiminister synes at den økningen han her ser når det gjelder bruk av
                  elektrisitet, er en økning som han er fornøyd med med tanke på de
                  klimautfordringer som vi står overfor. 

 Jeg syns det er bra at vi diskuterer energieffektivisering i salen her, for vi kan
                  ikke bare diskutere ny produksjon når det er snakk om hvordan vi skal komme
                  klimaendringene til livs. 

Jeg har bare lyst til å komme med en kommentar til representanten Tord Lien. Jeg
                  takker først for de hyggelige ordene. Dem satte jeg pris på. Jeg er også veldig
                  enig når det gjelder plug-in hybrider, de bilene som nå kommer for fullt fra 2010,
                  som kommer til å representere et alternativ for vanlige familier i Norge som
                  trenger biler av en viss størrelse og ikke kan ha f.eks. en liten Buddy. 

Det som vi er nødt til å få gjort noe med, er infrastrukturen knyttet til
                  transport, muligheten til å lade opp batteriene. Her foregår det masse spennende
                  rundt omkring i byene og også i noen distrikter, bl.a. har Lærdal tatt mål av seg
                  til å bli en distriktskommune som satser på infrastruktur for elbil, og det syns
                  jeg er et eksempel til etterfølgelse. Det er også slik at vi har initiativer
                  internasjonalt som f.eks. Better Place, som er veldig spennende, som etablerer seg
                  bl.a. i Israel og i deler Danmark. De er i dialog med norske myndigheter for å se
                  på muligheten for også å ha batteribyttestasjoner. Her kommer det til å skje en
                  revolusjon, og det er også noe av grunnen til at SV ser det som mulig å fremme et
                  forslag om at vi internasjonalt skal jobbe for et forbud mot nybilsalg av
                  bensinbiler fra 2015. Det mener vi er fullt ut realistisk. 

Når det gjelder vannkraft, mener jeg at det viktigste på det området er opprusting
                  og utvidelse av allerede eksisterende vannkraftutbygginger og å legge til rette
                  for mini-, mikro- og småkraftutbygging, men hvor man har planer, slik at man ser
                  dette i en helhet. Det er også fryktelig viktig, som jeg var inne på i mitt
                  innlegg, å konvertere strøm fra oppvarming til elektrifisering bl.a. av
                  transportsektoren og av sokkelen. Der har vi en betydelig jobb å gjøre. Noe av det
                  som Regjeringa har gjort på det området, er å bevilge 100 mill. kr mer til Enova i
                  år i revidert budsjett, hvor vi bl.a. får 10 000 kr til også å installere
                  solfangere, i tillegg til pelletsovn og varmepumper. 

Det er også viktig at vi får på plass energiplaner i kommunene. Det jobber vi også
                  aktivt med. Men der har vi en utfordring bl.a. når det gjelder kompetansen i
                  kommunene, fordi mange kommuner ikke har miljørådgivere. Det bør vi jobbe med
                  framover. Kanskje vi kunne fått et lokalt miljøløft. Kommunene kan spare
                  betydelige summer hvis de iverksetter energieffektiviserings- og
                  økonomiseringsprogrammer, men da trenger de kunnskap. Enova kan brukes, men jeg
                  tror også vi trenger å styrke den lokale kompetansen i kommuneadministrasjonen. 

Veldig kort en liten merknad til Fremskrittspartiet: Det er i hvert fall på ett
                  område de prøver å få gjort noe med det såkalte byråkratiet, og det gjelder
                  tilsynene. De kutter bl.a. Petroleumstilsynet med en del millioner kroner. Det
                  syns jeg er et dårlig eksempel til etterfølgelse. 

 Dette ble en friskere debatt enn man kunne tro. 

Jeg har lyst til å bringe inn et nytt tema. Det virkelig store og for så vidt
                  ganske kostnadseffektive potensialet for energieffektivisering i Norge ligger nok
                  i industrien, som er en stor forbruker av kraft i Norge, og som, som
                  representanten Sande var inne på, i noen grad «fyrer for kråka» i dag med sin
                  overskuddsvarme. Men mange av disse prosjektene er meget kostbare, og de er
                  avhengige av at industrien generelt har langsiktige og gode nok rammevilkår til å
                  tørre å ta disse investeringsbeslutningene. Det kan man vel ikke si at industrien
                  har oppfattet at de har hatt under dagens regjering. 

Man kan kanskje ikke legge skylden på Regjeringen for hele den sviktende
                  internasjonale markedssituasjonen – man kunne selvfølgelig være fristet til å
                  prøve på det, men det ville vel ikke være veldig troverdig – men derimot høye og
                  stadig voksende energipriser er et problem som Regjeringen har ansvaret for. To av
                  regjeringspartiene, riktignok ikke det partiet statsråden representerer, men de to
                  andre regjeringspartiene, har ansvaret for at det nå spres stor grad av usikkerhet
                  om hvilket klimakvoteregime vi vil ha etter 2013. De to andre regjeringspartiene
                  sier at man skal ha et langt strengere klimakvoteregime for norsk industri enn det
                  EU legger opp til for sine bedrifter. I en slik setting er det stor usikkerhet for
                  hele framtiden til norsk industri, og det kommer ikke til å bli investert én krone
                  i energieffektiviseringsprosjekter før man har fått avklart hvor Regjeringen og
                  flertallet i denne salen står i forhold til klimakvoteloven. 

En annen ting man kan gjøre for å realisere en større grad av
                  energieffektiviseringspotensialet i norsk industri, er å se på den ordningen som
                  er i dag, hvor f.eks. Petter Stordalen, andre hotelleiere og for så vidt Olav
                  Thon, som eier en rekke kjøpesentre, får mye høyere støtte pr. spart kWh enn
                  industrien. Det er en utfordring som statsråden kan ta med seg videre. 

Til representanten Aasland vil jeg si at jeg fortsatt ikke skjønner hvordan det
                  kan bidra til en stor byråkratisering faktisk å legge fram det arbeidet som
                  Regjeringen tydeligvis likevel gjør, for Stortinget. Det kan ikke jeg se at
                  innebærer noen stor grad av byråkratisering. Jeg vil kanskje heller kalle det for
                  politisering, men det er kanskje farlig. 

Helt avslutningsvis må jeg si at jeg er veldig glad for at representanten Inga
                  Marte Thorkildsen nå snur i spørsmålet om småkraft og sier at det er riktig å
                  bygge ut også småkraftverk i Norge, til tross for at det ikke er nevnt i Soria
                  Moria-erklæringen. 

 Aller først: Når det gjelder den smått tiltakende byråkratidebatten rundt dette,
                  kan jeg meddele at vi i disse dager som følge av økte bevilgninger til NVE og slik
                  sett flere konsesjonssaker og -søknader som forhåpentligvis blir behandlet, og
                  kanskje også flere ankesaker, vurderer om vi nå også må bruke biblioteket til
                  kontor oppe hos oss. Så vi er i hvert fall i ferd med å utnytte kontorlokalene.
                  Slik sett får vi tro at det holder en stund til. 

Kunnskap er ikke farlig, sa representanten Holten Hjemdal. Det er jeg enig i.
                  Nettopp derfor tror jeg det er så viktig at vi holder fast på et prinsipp i
                  forhold til dette området også, hvor vi legger rammer for hva slags mål vi setter
                  for bl.a. energieffektivisering, og så aksepterer vi at fagfolk sitter og vurderer
                  hvordan Stortingets bevilgede rammer best gir sparte TWh, ny fornybar TWh, osv.
                  gjennom et system som nettopp er bemannet med fagfolk. 

Så tok også representanten Holten Hjemdal opp vurderingene rundt de 28 TWh som
                  representanten viste til var økingen i elforbruket fra 1990 til 2007. Det er et
                  stort tall, det er jeg helt enig i. I forhold til å gå inn i tallene og vurdere
                  det som ligger i dem, tror jeg nok at en må se på noen enkeltelementer her. Det er
                  jo enkeltelementer som Ormen Lange, Hustad Marmor og Hydro Aluminium, som vel må
                  sies å ha vært ønskede prosjekter fra denne salen. Det er ikke så mange månedene
                  siden vi stod i denne salen og hvor ikke minst representanter fra Holten Hjemdals
                  parti var veldig opptatt av hvordan det skulle brukes mye energi på en annen stor
                  bedrift litt lenger nedover på Vestlandet. Så det at energiforbruket har økt i
                  denne perioden, skal ikke jeg bagatellisere, men det er iallfall en adressering i
                  forhold til at det også har vært gjort politiske vedtak, og det har vært et ønske
                  om industrietableringer som åpenbart har trengt mye energi. 

Når det da gjelder ferden videre, mener jeg at vi må bruke mindre elektrisitet på
                  oppvarming, og jeg mener vi må legge flere vannrør for å flytte varme. Slik sett
                  er det bra at det i de siste årene har vært brukt 8 milliarder kr på å få vannrør
                  til varmeleveranse på plass. Vi skal bruke mer på det framover. Vi bruker slik
                  sett en mindre del av elektrisiteten til oppvarming, og mer til transport. Også
                  elbil har vært nevnt her i dag, og jeg mener det å bruke elektrisitet på transport
                  er fornuftig. Vi skal også elektrifisere i forhold til offshore, på sokkelen. Der
                  trenger vi også å frigi elektrisitet. Der finnes det ikke alternativer til det,
                  som det f.eks. gjør når det gjelder oppvarming. 

Så må jeg si helt til slutt: Når representanten Lien er opptatt av forutsigbare
                  rammevilkår for næringslivet for å drive energieffektivisering, og så nevner lave
                  energipriser som ett av de tiltakene, sier det vel litt om at når det kommer til
                  stykket, er dette et litt mer krevende område enn som så. 

 Representanten Inga Marte Thorkildsen har hatt ordet to gonger før og får ordet
                  til ein kort merknad, avgrensa til 1 minutt. 

 For å slutte der hvor statsråden slapp, kunne man trekke fram både elavgifta,
                  fyringsoljeavgifta og avgiftspolitikken når det gjelder biler generelt, hvor
                  Fremskrittspartiet kommer ut med et særdeles dårlig resultat når det gjelder
                  energieffektivisering. Tvert imot vil resultatet bli økt forbruk av fossil energi
                  og dårligere klimaregnskap. Men det bryr antakelig ikke partiet seg om. 

Så til spørsmålet om vannkraftutbygging, og småkraftutbygging i særdeleshet: Det
                  har aldri vært slik at SV er imot småkraftutbygging. Poenget er at vi ønsker å få
                  det inn i planer hvor man ser helheten, slik at vi ikke bygger ut litt her og litt
                  der, og ikke ser resultatet før det er for sent og man har bygd ut for mye av
                  norsk natur. Det har vært vårt standpunkt hele veien – og det er det fortsatt.
               

 Politisk debatt preges dessverre ofte av at en slenger litt med leppa uten å ha
                  begrunnelse for det. Fremskrittspartiet har en veldig god bilpolitikk, som ville
                  sørget for at de som trenger store familiebiler, ville ha råd til å kjøpe dem,
                  samtidig som det ville stimulere til en hybridisering av bilparken som gjør at
                  utslippene går ned. I tillegg ønsker vi en samferdselspolitikk der en også fjerner
                  køene fra veiene, slik at en fjerner utslippene som er der. 

Når det gjelder småkraftverk, registrerer jeg at representanten Thorkildsen sier
                  at SV ikke har vært imot det. Da bør hun snakke med den forrige energipolitiske
                  talsmannen i SV, som jublet da Soria Moria-erklæringen ble framlagt, for der tok
                  de småkraftverk ut av grønt sertifikat-ordningen med den begrunnelse at nå var det
                  nok småkraftverk i Norge. Jeg er veldig glad for at SV er i bevegelse, og jeg får
                  håpe de beveger seg enda lenger i retning av en realistisk politikk. 

Så til representanten Aasland: At det er byråkratisering å legge fram for
                  Stortinget gjennom en stortingsmelding det arbeidet som Regjeringen gjør, synes
                  jeg er svært snodig. Men da kan jo en effektivisering fra Regjeringens side være å
                  la være å framlegge statsbudsjettet hvert år også, hvis det er slik en tenker på
                  det. Det blir en helt meningsløs tilnærming. Det handler jo her om å frata
                  politikerne på Stortinget innflytelse over den jobben som Regjeringen gjør. Det er
                  mulig det er Aaslands ønskede politikk. Jeg synes ikke det er noen positiv
                  retning. 

Så vil jeg oppsummere litt: Til tross for harselering over forslaget og påstand om
                  byråkratisering bør en kunne tolke Regjeringens signaler dit hen at
                  potensialstudien vil gjennomføres fordi en allerede gjør jobben, påstår
                  Regjeringen, og da må en kunne forelegge den for Stortinget. Slik tror jeg alle i
                  salen kan oppfatte det. Statsråden får korrigere meg hvis en tar feil. Så innspill
                  fra opposisjonen kan være at en i potensialstudien ser på muligheten til å bruke
                  skatte- og avgiftsregimet for å gjøre det økonomisk lønnsomt å gjennomføre tiltak,
                  f.eks. ved å kunne skrive av tiltak på selvangivelsen eller ved ytterligere å
                  forbedre avskrivningssatsene. 

En annen tilnærming kan være å likebehandle energieffektiviseringstiltak med
                  kraftutbyggingstiltak. Nå ser en at Elkem Aluminium utvikler en teknologi rundt
                  karbotermisk aluminiumsproduksjon som kan kutte energibruken med opptil 30 pst.
                  Globalt kan det bety en energibesparelse på 150 TWh eller mer. Men de får svært
                  liten støtte fra det offentlige. Hadde derimot Elkem opprettet et vindkraftselskap
                  som skulle bygge ut like mye kraft i Norge som de kan spare i Norge, kunne de
                  sannsynligvis ha fått milliardstøtte. Men de avspises med noen titalls millioner
                  for å utvikle noe som er energisparende. Det å foreta en likebehandling her kan
                  være et svært viktig virkemiddel som faktisk gjør at det som alle her snakker så
                  hyggelig om, også kunne realiseres. For her står ikke virkemidlene i stil. Det er
                  jo nettopp derfor også opposisjonen gang på gang har sagt at man ønsker å få en
                  helhetlig tilnærming, slik at vi kan se virkemidlene i sammenheng, og ikke bare
                  ser på ett og ett om gangen. Men jeg ser fram at studien blir forelagt Stortinget.
               

 Fleire har ikkje bedt om ordet til sak nr. 3. 

(Votering, sjå side 913) 





                    

 Under debatten har Ketil Solvik-Olsen satt fram to forslag på vegne av
                     Fremskrittspartiet, Høyre, Kristelig Folkeparti og Venstre. 

Forslag nr. 1 lyder: 

«Stortinget ber Regjeringen opprette et lavenergiutvalg. Utvalget skal blant
                        annet se på potensialet for energieffektivisering innen ulike
                        samfunnssektorer og formål, samt identifisere og skissere løsninger for å
                        realisere kostnadseffektive energispareprosjekt.» 

Forslag nr. 2 lyder: 

«Stortinget ber Regjeringen gjennomføre en helhetlig potensialstudie for
                        energieffektivisering innenfor samtlige relevante sektorer og formål i
                        Norge. Studien bør bygge på en oppdatert kartlegging av dagens situasjon, og
                        fremlegges for Stortinget til orientering i løpet av våren 2009.» 

 Det voteres alternativt mellom disse forslagene og innstillingen fra komiteen.
                  

Komiteen hadde innstilt: 

Dokument nr. 8:108 (2007–2008) – representantforslag fra stortingsrepresentantene
                  Line Henriette Holten Hjemdal og Bjørg Tørresdal om iverksetting av en
                  potensialstudie for energieffektivisering innen ulike sektorer og formål –
                  vedlegges protokollen. 

Votering:

Ved alternativ votering mellom komiteens innstilling og forslagene fra
                     Fremskrittspartiet, Høyre, Kristelig Folkeparti og Venstre ble innstillingen
                     bifalt med 57 mot 51 stemmer.

(Voteringsutskrift kl. 21.33.14)


                    
                    

 Etter ønske frå energi- og miljøkomiteen vil presidenten foreslå at taletida blir
                  avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa innanfor den fordelte taletida. 

Vidare vil presidenten foreslå at dei som måtte teikne seg på talarlista utover
                  den fordelte taletida, får ei taletid på inntil 3 minutt. 

– Det blir sett på som vedteke. 

 (ordfører for saken): I Norge er vi heldige som ikke har hatt behov for å velge
                  atomkraft for å skaffe nok elektrisk kraft, og vi har også vært framsynte, som for
                  mange tiår siden og med god begrunnelse ikke valgte å ta i bruk atomkraft. Det var
                  den gang god grunn til å stille alvorlige spørsmål ved hvor sikker driften av
                  atomreaktorer var, noe praksis har vist at det var meget god grunn til å bekymre
                  seg over. Mulige ulykker ved atomreaktorer var og er et skrekkscenario. Et annet
                  grunnleggende spørsmål ble reist, nemlig håndtering av atomavfallet fra brukt
                  kjernebrensel. Avfallet er uhyre farlig og må holdes atskilt fra mennesker og
                  miljø i mer enn 100 000 år! 

Der er bemerkelsesverdig og alvorlig at etter ca. 60 år med atomkraftproduksjon
                  har ennå intet land i verden fått til sikker langtidslagring av avfallet. Det
                  ligger så langt i såkalte mellomlagre, delvis lagret i vannbasseng, delvis
                  bearbeidet og innkapslet i glass som f.eks. i Belgia, eller i betong og
                  luftavkjølte stålbeholdere som i Frankrike, osv. 

Felles for alle land er at ingen ennå er i stand til å langtidslagre dette
                  avfallet, selv om en i f.eks. Sverige og Finland, etter svært lang tids forskning
                  og testing, ser ut til rundt 2020 å kunne begynne langstidslagring 500–700 meter
                  under bakken i berggrunn, mens andre land med enorme mengder avfall, som
                  Storbritannia og USA m.fl., ikke på langt nær er kommet så langt. Det er enighet
                  om at den sikreste måten å lagre avfallet på, er lagring i fjellgrunn etter
                  mellomlagring i vannbasseng. 

Hvorfor nevner jeg dette? Jo, fordi dette viser hvor særdeles komplisert og enormt
                  dyrt det er å håndtere atomavfall. Å rive en brukt reaktor er meget dyrt, da
                  rivingsmaterialet må håndteres som høyradioaktivt avfall og oppbevares i
                  titusenvis av år. 

Framtidens reaktorer er nok sikrere i drift enn fortidens. Ulykkene har kommet.
                  Three Mile Island-ulykken i 1979 i USA stanset all nye utbygginger i USA fram til
                  dags dato. Tsjernobyl-ulykken førte til nesten total stans av utbygging i Europa.
                  Mange andre mindre dramatiske ulykker og nesten-ulykker er kjent. 

Mitt poeng er at om ulykker skulle inntreffe, kan konsekvensene være dramatiske og
                  framfor alt langvarige. Atomforurensningen fra Tsjernobyl hadde selvsagt enorme
                  menneskelige og naturmessige konsekvenser i nærområdene, men ennå i dag har vi i
                  Norge fortsatt stor overføring av radioaktivitet fra jord til planter og dyr, som
                  f.eks. fører til at vi, selv i 2008, må ha nedfôring og tidlig slakting for å
                  redusere radioaktivt cesium i f.eks. sau. 

Atomkrafttilhengere er nå på banen i et forsøk på å score gratismål med bakgrunn i
                  klimaendringer og økende behov for energi. Det forslaget vi behandler i dag om å
                  be Regjeringen framlegge ei stortingsmelding om norsk kjernekraftpolitikk med
                  fokusering på thorium, har ikke fått flertall i komiteen ganske enkelt fordi
                  flertallet ikke vil gi seg inn på dette sporet – i energisammenheng et kortsiktig
                  feilspor. Energi- og klimautfordringene løses best med satsing på fornybare
                  energikilder. 

Thoriumsporet er en usikker vei. Etter lang tids forskning, f.eks. i India og i
                  andre land helt tilbake på 1950- og 1960-tallet, har en ennå ikke fått fram en
                  eneste reaktor i kommersiell drift. Om det skulle utvikles en reaktor basert på
                  thorium, argumenteres det med langt mindre avfall og behov for langt kortere
                  lagringstid for avfall. Det er trolig riktig, men selv Thoriumutvalget sier i sin
                  rapport at når det gjelder avfallet, «antas samme sikkerhetsforanstaltning som for
                  plutonium som obligatorisk inntil det motsatte er bevist.» 

Jeg er tilfreds med at olje- og energiministeren i sitt svarbrev til Stortinget om
                  en slik melding bl.a. sier: 

«Det betyr at det ikke er aktuelt å legge til rette for å bygge kjernekraftverk
                     i Norge.» 

Likeledes har nærings- og handelsministeren i spørretimen 15. oktober dette år
                  sagt: 

«Jeg vil understreke at Regjeringens energipolitikk ligger fast, noe som betyr
                     at det ikke foreligger noen planer om å tillate bygging av kjernekraftanlegg i
                     Norge.» 

Dette er klar og viktig tale. 

 Jeg registrerer at regjeringspartiene forsøker å gjøre dagens debatt til et
                  spørsmål om å si ja eller nei til å bygge kjernekraftverk i Norge. Det er å spore
                  av debatten allerede i starten. 

Dagens debatt har sitt utgangspunkt i at statsråd Enoksen – en visjonær statsråd
                  på dette området – gikk med på å nedsette et thoriumutvalg for å se på hva dette
                  bestod av. Rapporten fra utvalget ble framlagt i februar i år. Utvalget var klart
                  på at en bør se videre på potensialet som thorium representerer. Det kan være en
                  betydelig energikilde, som er viktig for verdens energiforsyning. En bør se videre
                  på ressursene i Norge. De kan være betydelige, men vi må se på hva som finnes og
                  hvor lett utvinnbare de er. En bør utvikle norsk kompetanse, utvikle miljøene som
                  er f.eks. på Institutt for energiteknikk, på SINTEF, på universitetene, og melde
                  oss inn i det arbeidet som skjer internasjonalt gjennom Euroatom. Det etterlyser
                  også miljøene. Når en fra politisk side, Regjeringen, sier at nei her er en godt
                  nok dekket, er altså fagpersonene i Norge uenige. 

Høringsinstansene hadde frist til mai. Det kom en rekke høringsinnspill, 45 i alt.
                  Jeg registrerer at statsråden i sitt brev til Stortinget skriver at de kan deles i
                  to grupper – noen var for, og noen var mot – uten å konkretisere det. 

Når man ber om å få spesifisert dette, ser man at 45 har kommet med innspill. 12
                  av dem er uten merknader, men 24 er positive til Thoriumutvalgets rapport, og kun
                  sju er negative. Over 75 pst. mener altså at man må gå videre med utvalgets
                  rapport, bl.a. Energibedriftenes landsforening – EBL, Forsvarsdepartementet,
                  Institutt for energiteknikk – IFE, Norges geologiske undersøkelse, Norges
                  teknisk-naturvitenskaplige universitet – NTNU, Næringslivets Hovedorganisasjon –
                  NHO, Statkraft, Norsk Fysikkråd, Universitetet i Bergen, Universitetet i Oslo,
                  Universitetet i Ås, for å nevne noen. De sier ikke at skal vi bygge her, men at
                  dette er så viktig at dette bør Norge utvikle en kompetanse på for å se hvilket
                  potensial det er her. 

Nettopp fordi utvalgets rapport er såpass klar, og høringsuttalelsene så klare,
                  ville det være naturlig at en slik sak ender opp i Stortinget som en
                  stortingsmelding. Jeg anser det som nesten forakt for aktørene i prosessen at
                  denne bare legges i en skuff, og at man later som om det her ikke kommer fram noe
                  nytt, eller noe interessant, når det de melder, faktisk er svært interessant. 

I innstillingen omtales forslaget altså som et spørsmål om ja eller nei, men fra
                  Fremskrittspartiets side var det ment som et forsøk på å oppdatere vår kompetanse,
                  sjekke ressursgrunnlag og få til et internasjonalt samarbeid. Behovet er
                  definitivt til stede. Samtlige av våre naboland, unntatt Danmark, har kjernekraft,
                  og etter hvert vil stadig flere bygge ny kjernekraft. Da er det i Norges egen
                  interesse å forstå mest mulig av det som skjer. Hvor er teknologibildet? Hvordan
                  kan Norge være med og bidra til at de kjernekraftverkene som uansett bygges, er så
                  trygge som mulig? Og kan vi i tillegg være med og bidra til at vi får utvide de
                  energiressursene som verden har, ved å få thorium til å bli en aktuell kilde, er
                  det også viktig. Det er i den forbindelse interessant at når statsråden blir spurt
                  om Norge har noen innsigelser til det som skjer i Finland, svarer han nei. Det er
                  altså ingen bekymringer for at det bygges kjernekraftverk i Finland, verken når
                  det gjelder avfallshåndtering eller sikkerheten ved drift. Men å diskutere noe
                  slikt i Norge, eller å diskutere om man skal bygge opp kompetanse, det vil han
                  ikke. Hvor er sammenhengen da? Hvis Norge anser dette som trygt fordi det ligger
                  en landegrense borte, burde det også være interessant å diskutere det i Norge, i
                  hvert fall i forhold til å bygge opp et miljø som kan være med og bidra til
                  utviklingen. 

Det er i den sammenhengen viktig å vise til at Det internasjonale energibyråets –
                  IEAs – rapport World Energy Outlook 2008, sier at skal man nå 450 ppm-målet i
                  forhold til CO

2

-innholdet i atmosfæren, er kjernekraft et av de fire
                  satsingsområdene som må på plass. 

Olje- og gassforbruket vil øke i forhold til i dag. Kullforbruket vil bli redusert
                  betydelig, men det må bygges 20 nye kjernekraftverk i året de neste tiårene, og så
                  skal man i tillegg ha fornybar energi, CO

2

-håndtering og
                  energieffektivisering. 

Da er det verdt å merke seg at når alle nå hyller Obama som den nye helten i USA
                  på klimafronten, sier han også at en del av pakken hans er sikker kjernekraft. Da
                  bør Norge ikke stikke hodet i sanden og la være å diskutere temaet. Vi bør få en
                  politisk debatt om hvordan Norge skal kunne tilnærme seg dette og være med på å
                  sikre at uansett hva som skjer, skjer så godt som mulig for Norges del. 

Jeg tar herved opp Fremskrittspartiets forslag i innstillingen. 

 Representanten Ketil Solvik-Olsen har teke opp det forslaget han refererte til.
               

 La meg begynne med å berømme Thoriumutvalget for det arbeidet de gjorde da de
                  pekte på muligheter og utfordringer ved å ta i bruk thorium til energiformål. 

Fusjonsteknologi og thorium har muligheter til å gi oss ny energi – sårt tiltrengt
                  energi – på sikt. Det som Thoriumutvalget slår entydig fast, er at vi har behov
                  for langt mer forskning både på kjerneenergi, på fusjonsreaktorer eller på
                  thorium. 

Vi i Norge er heldige som har slike vannkraftreserver som vi har. Like fullt ser
                  vi nå at det norske forbruket i et normalår overstiger den norske produksjonen. Vi
                  har så langt tatt en kraftfull avstand fra bygging av kommersielle atomreaktorer i
                  Norge, nettopp på grunn av de to hovedutfordringene, nedsmelting – og innenfor det
                  også andre ulykker og lekkasjer – og ikke minst avfallsproblematikken. Likevel ser
                  vi at innenfor det som Thoriumutvalget nå har gjennomgått, finnes det muligheter
                  vi bør se videre på, uten av man konkluderer med noe annet enn det som
                  Thoriumutvalget gjør, nemlig at Norge trenger mer kunnskap. 

Derfor har Høyre fremmet et forslag der vi, i likhet med Fremskrittspartiet, ber
                  om en stortingsmelding om kjernekraftpolitikk, som samtidig ser på muligheten for
                  et norsk medlemskap i Euratom. I tillegg til Fremskrittspartiets forslag foreslår
                  Høyre å legge til grunn dagens gjeldende politikk om å avvise kommersiell bruk av
                  konvensjonell kjernekraftteknologi. Med andre ord, det vi ber om, er en ren
                  oppdatering i forhold til mulighetene ved thorium og fusjonsteknologi. 

Jeg fremmer dermed det forslag som Høyre står alene om i innstillingen, men ønsker
                  også å knytte to avsluttende kommentarer til thorium generelt. 

Det er en kjensgjerning at atomkraft er en del av, og kommer også i framtiden til
                  å være en svært viktig del av, verdens energiforsyning. Det som thorium så langt
                  synes å kunne bidra med, er at det ikke kan brukes i våpenteknologi, da heller
                  ikke til atomvåpen. Det er utelukkende positivt. 

La meg også knytte en avsluttende kommentar til våre to forskningsreaktorer,
                  henholdsvis på Kjeller og i Halden. Begge reaktorene er svært gamle. Jeg legger
                  til grunn at Høyre, og jeg antar flere, ønsker en oppdatering av situasjonen ved
                  begge reaktorene – om man skal gå inn for en oppdatering av utstyret og en
                  generell fornying, eller om man faktisk nå ønsker å legge ned reaktorene. Jeg ser
                  fram til en kommentar fra statsråden til akkurat det, enten i dagens debatt eller
                  på egnet måte. 

 Representanten Peter Skovholt Gitmark har teke opp det forslaget han refererte
                  til. 

 Det er ett parti på Stortinget som ivrer for thorium, og det er
                  Fremskrittspartiet. I tillegg har Høyre en nyansert positiv holdning, vil jeg si.
                  Uansett er det heldigvis et dundrende flertall for ikke å gå videre med
                  initiativer på dette området. I stedet vil vi som er i flertall, satse på
                  miljøvennlige energikilder som ikke gir oss sikkerhetspolitiske, helsemessige og
                  miljømessige utfordringer. 

Saken er at thoriumbasert atomkraft vil ha samme miljøkonsekvenser som dagens
                  atomkraftverk. Det kommer fram i en ny rapport fra Statens strålevern fra oktober
                  i år. Rapporten bekrefter at thoriumbasert atomkraft har de samme negative
                  miljøkonsekvensene som atomkraft basert på uran. Bruk av thorium fører til
                  høyradioaktivt avfall, og risikoen for ulykker vil alltid være til stede. Ved et
                  thoriumbasert atomkraftverk kan det ifølge Statens strålevern forekomme
                  ukontrollerte kjedereaksjoner og i verste tilfellet en nedsmelting. Strålevernet
                  slår også fast at thoriumbaserte atomkraftverk vil produsere langlivet radioaktivt
                  avfall, som vil kreve samme behandling som det høyradioaktive avfallet fra dagens
                  reaktorer. Rapporten peker også på at det er umulig å gi en fullverdig oversikt
                  over alle potensielle miljøkonsekvenser ved thoriumbasert atomkraft i Norge. Det
                  er med andre ord fullt mulig at det vil dukke opp andre negative miljøkonsekvenser
                  dersom thoriumsporet skulle bli utforsket i Norge. Med andre ord gir dette gode
                  argumenter til oss som ikke ønsker å bruke ressurser på dette, men som i stedet
                  ønsker en miljøvennlig utvikling i Norge. 

Et hovedargument for at Norge skulle utforske thorium som energikilde var de
                  antatt store forekomstene av thorium. I Norge er det Fensfeltet i Telemark som har
                  de største forekomstene. Tidligere i år ble det imidlertid klart at det ville bli
                  svært vanskelig å utvinne dette thoriumet. Grunnen til det skal være at bergartene
                  som thoriumet er bundet i, er så finkornede, med kornstørrelser helt nede på
                  mikronivå. I følge Statens strålevern vil derfor miljøkonsekvensene ved en norsk
                  utvinning være helt annerledes enn i andre land. Ifølge Norges geologiske
                  undersøkelse vil norsk utvinning basere seg på en rekke syrebaserte prosesser som
                  vil generere flytende, radioaktivt avfall. Rapporten viser at enhver form for
                  thoriumutvinning, enten det er dagbrudd eller gruvedrift, vil føre til negative
                  belastninger på miljøet. Utvinning vil produsere radioaktivt avfall i form av
                  slagghauger som kan føre til økt stråling på mennesker og miljø, og til spredning
                  av radioaktivitet. Bearbeiding av steinmasser fra utvinninga vil produsere
                  radioaktivt støv som medfører helse- og miljøutfordringer i de områdene der dette
                  foregår. Ved gruvedrift vil det også være risiko for uhell. Ulykker som eksplosjon
                  og brann kan føre til spredning av radioaktivitet. Som vi vet, kan vi aldri
                  gardere oss mot ulykker. 

Tidligere har det vært hevdet at thoriumteknologien ikke kan brukes til
                  våpenformål. Det ble også hevdet nå av representanten Gitmark. Sjøl om det vil bli
                  vanskeligere enn ved dagens teknologi, viser rapporten fra Statens strålevern at
                  det fortsatt vil være mulig – stikk i strid med det som ble hevdet av
                  representanten før meg her. Allerede på 1950-tallet utførte USA sin første
                  prøvesprengning med bruk av uran-233, som ifølge Bellona er det stoffet som et
                  thoriumbasert atomkraftverk produserer. I tillegg er det slik at det trengs
                  høyanriket uran eller plutonium som tilskudd til thoriumet for å starte en
                  kjedereaksjon. Dette er radioaktive materialer som kan misbrukes til våpenformål. 

Ifølge Statens strålevern hefter det usikkerhet ved flere aspekter ved
                  thoriumbrenselsyklusen på grunn av manglende driftserfaring innen samtlige deler
                  av teknologien, fordi kommersiell thoriumbasert atomkraft aldri har blitt
                  etablert. Det er fremdeles en rekke utviklingsoppgaver innen samtlige trinn i
                  brenselsyklusen som må gjennomføres, før den kan bli etablert. Til sammen mener
                  jeg at dette nettopp viser at det å satse på thoriumsporet, vil kreve enormt med
                  ressurser av Norge, et land som ikke baserer seg på atomkraft overhodet. Jeg kan
                  ikke med min beste vilje forstå hvorfor vi skulle satse på dette når vi har så
                  mange andre uløste oppgaver. I tillegg kommer alle miljøargumentene, de
                  sikkerhetspolitiske argumentene og helseargumentene, som jeg nå har gått gjennom. 

Jeg kan nevne at et forslag reist av Fremskrittspartiet i Nordisk Råd om en felles
                  nordisk satsing på forskning og utvikling av thoriumkraft ble behandlet i den
                  relevante komiteen i Nordisk Råd 24. september 2008. Da fikk forslaget kun
                  Fremskrittspartiets stemme. 

For oss i SV vil det i hvert fall uansett være helt uaktuelt å satse på thorium.
                  Vi vil heller at full trøkk på ny fornybar energi-produksjon,
                  energieffektivisering og energiøkonomisering, pluss CO

2

-håndtering.
               

 Senterpartiet er ikkje tilhengar av ei stortingsmelding om kjernekraft. For det
                  fyrste fører kjernekraftproduksjon vesentlege miljøutfordringar med seg, all den
                  tid avfallsspørsmålet ikkje er løyst – det er ikkje noko teikn til ei løysing med
                  det fyrste, heller ikkje ved bruk av thorium. 

Den andre grunnen er tryggleiksrisikoen både ved denne typen produksjon og ved
                  avfallshandteringa. Kort sagt meiner vi i Senterpartiet at det er feil veg å gå.
                  Dette er ikkje eit satsingsområde, og det bør ikkje vere eit satsingsområde for
                  Noreg. Både saksordføraren og representanten Thorkildsen har på ein grundig måte
                  fortalt oss om dei konsekvensane ein slik produksjon kan få. 

Eg ser ingen grunn til å ta opp igjen det som tidlegare har vore sagt. Men eg har
                  lyst til å leggje til eit moment til slutt, nemleg behovet for prioritering
                  innanfor energipolitikken. For det er slik at Framstegspartiet ikkje prioriterer
                  innanfor energipolitikken. Dei kjem med stadig nye forslag om meldingar og
                  utgreiingar om alle område innanfor energiproduksjonen. Det er ingen kunst å vere
                  politikar dersom doktrinen til kvar tid er: Meir til alle, alltid. Vi i
                  Senterpartiet trur at politikk handlar om prioritering. Vi meiner at skal Noreg
                  prioritere innanfor energipolitikken, er det den fornybare energiproduksjonen som
                  bør vere vår nisje. Det er den rette vegen å gå for eit land som ikkje berre har
                  sett seg som mål å forsyne eige land med rein energi, men på sikt også bidra til
                  klimaarbeidet gjennom eksport av rein energi. 

 (komiteens leder): Vi i Venstre synes det er svært viktig at et bredt flertall
                  bestående av alle partiene på Stortinget utenom Fremskrittspartiet i innstillingen
                  sier et klart nei til kommersielle kjernekraftverk i Norge. Det er også viktig at
                  flertallet begrunner sin motstand med både sikkerhetsrisikoen, miljøaspektene og
                  problematikken knyttet til lagring av atomavfall. 

Også en samlet miljøbevegelse tar sterk avstand fra satsing på kjernekraftverk i
                  Norge. Dette inkluderer kjernekraftverk basert på thorium som brensel, fordi dette
                  ikke i særlig grad skiller seg fra konvensjonell kjernekraft. Venstre tok
                  initiativet til en samling av miljøorganisasjonene i Norge, som endte opp med en
                  felles uttalelse hvor de gikk kraftig imot kjernekraftverk i Norge. Inga Marte
                  Thorkildsen har på en god måte referert det som var begrunnelsen i den felles
                  uttalelsen fra disse miljøorganisasjonene, og jeg slutter meg fullt og helt til
                  den. 

Jeg har også lyst til å gi saksordføreren, Asmund Kristoffersen, ros for at han på
                  en god måte har redegjort for komitéflertallets innstilling. Det er god sammenheng
                  i det representanten Kristoffersen over lang tid har arbeidet med innenfor dette
                  feltet. Det går både på den norske politikken og på vårt engasjement i forhold til
                  Sellafield, som er en del av en helhetlig politikk som Venstre slutter seg til.
                  Innstillingen avklarer at den politikken som lenge har vært ført på dette området,
                  fremdeles ligger fast. Vi er tilfreds med det, for det har vært enkelte som har
                  forsøkt å nytte anledningen til å så tvil om denne grunnholdningen fortsatt var på
                  plass. En har pekt på at det var satt ned et thoriumutvalg, en har pekt på at
                  StatoilHydro hadde et engasjement, og at Statoil hadde et engasjement i selskap
                  som arbeidet med kjernekraft. Det har skapt en usikkerhet som nå er ryddet av
                  veien av et solid flertall. 

Jeg er enig med representanten Sande i at det viktige klima- og energipolitisk er
                  hva slags rolle Norge kan spille som betyr noe utover landets grenser, og på
                  hvilke områder vi har spesielle forutsetninger for å gjøre en jobb som blir
                  viktig. Det er definitivt ikke innenfor kjernekraft. Det er innenfor to
                  hovedområder: Det er innenfor CO

2

-håndtering og -deponering, og det er
                  innenfor marin energiproduksjon. Der kan vi gjøre noe som det skinner av, og som
                  får betydning langt utover landets grenser. Vi kan bygge opp det som kan danne
                  grunnlaget for et industrielt eventyr knyttet til ren energiproduksjon og
                  håndtering av CO

2 , 

noe

som etterspørres i store deler av
                  verden. Det er her vi bør bruke våre menneskelige ressurser. Det er her vi bør
                  bruke våre teknologiske og økonomiske ressurser. Vår målsetting må være å få en
                  stor nettoeksport av ren energi og samtidig bygge opp en leverandørindustri som er
                  på linje med den industrien en har knyttet til olje- og gassvirksomheten. 

Det er blitt forsøkt framstilt som om det var et nytt momentum, en ny situasjon,
                  da denne thoriumdebatten ble reist. Det ble framstilt som om thorium var en
                  potensiell gullgruve for Norge. Dette framstod som et luftslott. Det kan vises til
                  NGUs vurdering av dette, hvor konklusjonene er krystallklare: Ressursene er ikke
                  kommersielt utnyttbare, og dersom det hadde blitt bygd et thoriumkraftverk i
                  Norge, måtte man ha importert brenselet fra utlandet. 

Venstre er tilfreds med at flertallet på Stortinget deler den grunnholdningen
                  Venstre hele tiden har hatt i denne saken. Det er entydig og klart slått fast at
                  det ikke er aktuelt å ta kjernekraft kommersielt i bruk i Norge. Det er andre
                  områder vi skal satse på for å gjøre en jobb for å skaffe energi til vår del av
                  verden. 

 Thoriumutvalgets rapport gir ikke grunnlag for verken å støtte eller avvise
                  thorium til energiproduksjon på lang sikt. Ifølge rapporten er det usikkerhet
                  rundt de norske thoriumforekomstene og verdien av dem. Thorium til bruk i
                  kjernekraftproduksjon eliminerer ikke problemet med radioaktive restprodukter, men
                  avfallsproblemet vil antakelig være noe mindre enn ved uranbaserte løsninger. Det
                  gjenstår betydelig forsknings- og utviklingsarbeid før thoriumbasert kjernekraft
                  kan bli en realitet. 

Jeg mener at Thoriumutvalgets rapport ikke gir grunnlag for at dagens politikk på
                  kjernekraftområdet skal endres. Det betyr at det ikke er aktuelt å legge til rette
                  for å bygge kjernekraft i Norge. For å møte klimautfordringene på energiområdet
                  bør vi i Norge heller konsentrere oss om og styrke innsatsen innenfor karbonfangst
                  og -lagring, fornybar energi og energieffektivisering enn å satse på det som vil
                  være et nytt område for oss, altså kjernekraft. Jeg kvitterte ut denne
                  problemstillinga gjennom brevet jeg sendte energi- og miljøkomiteen den 6.
                  november i år som svar på det nå behandlede representantforslaget. Jeg mener det
                  vil være uhensiktsmessig ressursbruk å sette i gang et omfattende meldingsarbeid
                  om bruk av kjernekraft i Norge når det er bred politisk enighet om å avvise
                  kommersiell bruk av konvensjonell kjernekraft i Norge. For de fleste partier
                  dreier politikk seg om å prioritere. Jeg synes det aller viktigste nå er å gjøre
                  mer på fornybar energi i forhold til den nye energiproduksjonen, som skal opp. 

Kjernekraft er imidlertid en viktig del av verdens energibalanse i dag, også i
                  Europa, og en rekke land ser på mulighetene for å trappe opp sin satsing på dette.
                  I tillegg ser flere andre land som ikke har kjernekraft i dag, på mulighetene for
                  å bygge kjernekraftanlegg. For at Norge skal være oppdatert på kjernekraftområdet
                  og bidra til sikkerhets- og avfallsforskning, er det viktig at vi opprettholder
                  kompetansen på det vi har jobbet med på dette området over år. 

Norge er i dag et såkalt tredjeland innenfor Euratom-programmet, hvilket betyr at
                  vi deltar på prosjekt-til-prosjekt-basis i programmet. Om lag 6 mill. kr har vært
                  satt av årlig til den norske deltakelsen. Kostnaden for et fullt norsk medlemskap
                  i Euratom er anslått til om lag 90 mill. kr pr. år. Som tredjeland har vi adgang
                  til å delta i forskningsprosjekter på områder av særskilt interesse for Norge. Jeg
                  kan derfor ikke se at vi i den nåværende situasjon er tjent med fullt medlemskap i
                  Euratom. 

 Det blir replikkordskifte. 

 Det er egentlig litt trist å registrere hvilken utvikling denne saken har fått i
                  Regjeringen. Fra å ha en statsråd i 2006 som hadde noen tanker om verdens
                  energiforsyning og om hvor viktig det var med energikilder som kunne bidra, og
                  dermed se et potensial der Norge har spesielle ressurser, spesielle forekomster,
                  har en nå gått over til nesten ikke i det hele tatt å bry seg om temaet, men tvert
                  imot kun se på tiltak innenfor egne grenser. Jeg ser gjerne at vi gjør mer på
                  fornybar energi. Regjeringens resultater så langt viser at det er gjort svært
                  lite, så her må det absolutt gjøres et arbeid. Men det betyr jo ikke at ikke den
                  kompetansen som tross alt eksisterer i Norge på dette, de ressursene som finnes,
                  også bør kunne utnyttes bedre i denne sammenheng. For å opprettholde kompetansen
                  viser en til at en jobber selektivt med Euratom på enkelte saker, men det er også
                  viktig at vi har kompetente folk i Norge som kan være med og bidra her. I dag er
                  det én hovedfagstudent i kjernekraftrelatert arbeid ved Universitetet i Oslo. 

Hvordan ser statsråden for seg at vi i framtiden skal ha kompetente folk som kan
                  jobbe med denne type spørsmål? 

 Jeg har ikke noen ytterligere kommentarer til det utover det jeg sa i mitt
                  innlegg, at vi har noen miljøer i dag som jobber noe med dette, basert på, jeg
                  holdt på å si, de begrensede tradisjonene vi har innenfor kjernekraft. Det er
                  tenkt videreført, men utover det har ikke jeg noe mer å tilføre den debatten nå. 

Det jeg mener er det viktige rundt den debatten som tas opp i dag, er
                  prioriteringsspørsmålet rundt dette. I dag har vi startet å diskutere
                  energieffektivisering, som Stortinget er opptatt av. Sist onsdag under spørretimen
                  i Stortinget var det utbygging av vindkraft som var på dagsordenen – jeg ser ikke
                  bort fra at vi kommer til å diskutere vannkraft seinere i dag. Jeg mener det er
                  nødvendig for å si ja til noe, og virkelig i praksis prioritere noe, må en også si
                  nei til noe. Jeg mener, hvis en skal ta for seg det overordnede, at vår mulighet
                  til å bidra til å løse verdens energi- og klimautfordringer er betydelig større
                  ved å jobbe på karbon, fangst og lagring, ved å jobbe på vannkraftsida, og også
                  mer på vind framover, enn ved å begi seg inn på et område hvor Norge ikke har noen
                  spesielle fortrinn, ikke har noen spesiell kompetanse. 

 Fleire har ikkje bedt om ordet til replikk. Dei talarar som heretter får ordet,
                  har ei taletid på inntil 3 minutt. 

 Det kunne vært verdt å stille flere spørsmål også, men med en statsråd som
                  åpenbart ikke ønsker å diskutere temaet, har det ikke noen hensikt å tvinge ham
                  til å stå på talerstolen. 

Ser en på IEAs rapport om hvordan en skal nå målet på 450 ppm, er potensialet som
                  kjernekraft representerer, viktigere enn potensialet som CCS representerer, for å
                  kunne nå det målet. Det gjør at Norge burde ha en egen interesse for dette. Vi har
                  miljøer i dag som er flinke, vi har miljøer som jobber for Sverige. Men det en ser
                  bort fra, er at disse miljøene begynner å bli ganske gråhårede. Det innrømmer de
                  selv. Da det ble lansert en bok om thorium forrige mandag, bekreftet bransjen at
                  de trenger påfyll av unge folk som har kompetanse, som har en vilje og et ønske om
                  å drive med dette. Det ser en når en reiser rundt på universitetene, at det er en
                  betydelig mengde unge folk som synes dette er spennende, som vil være med og
                  bidra, ikke fordi de har en visjon om å bygge dette i Norge, men fordi dette som
                  en internasjonal bransje er så viktig for den totale energiforsyningen at det er
                  viktig å få utviklet den. Fordi en i Norge har mange perspektiver på miljø, på
                  avfallshåndtering og på sikkerhet, har vi de holdningene som også gjerne trengs
                  for å bidra til at det går i den retningen som vi ønsker, framfor at vi setter oss
                  til side og sier at dette ønsker vi ikke å ha fingrene borti i dette hele tatt.
                  Det er veldig passivt og veldig trist, og det er nesten slik at en ikke kan ta de
                  som står og snakker høyest om faren ved klimaendringer på grunn av
                  CO

2

-utslipp, helt på alvor, når de skal legge ned dagens olje- og
                  gassvirksomhet i Norge, som IEA sier bør opprettholdes, og ikke skal kikke på
                  kjernekraft, ikke skal kikke på vannkraft i Norge av betydning, og ikke har klart
                  å få andre fornybare energisystemer på plass som utløser investeringer. 

Så til Statens strålevern: Jeg snakket med dem som laget rapporten i Statens
                  strålevern, i motsetning til andre i debatten som gjerne bare har sett på NRK.
                  Statens strålevern tok ikke stilling verken for eller mot kjernekraft. Det var
                  ikke slik at de sa at dette var like ille uansett om det var thorium eller uran.
                  De sa bare at det var likt. Men det kan være like lite farlig, eller det kan være
                  like mye farlig. Statens strålevern ser åpenbart ikke noen sikkerhetsrisiko i det
                  som en driver på med i Finland. Derfor synes jeg det er ganske feigt av SV å
                  tillegge Statens strålevern meninger de ikke har. Når den norske regjering ikke
                  ser problemet med kjernekraftverk i Finland, hvorfor kan en da påstå at Statens
                  strålevern synes det er farlig med kjernekraft i Norge, og i det hele tatt farlig
                  å se på kjernekraft i Norge? Det er også verdt å merke seg at Statens strålevern
                  ikke tok utgangspunkt i et moderne thoriumbasert kjernekraftverk, men de tok
                  utgangspunkt i en vanlig reaktor, der litt uran var erstattet med thorium, men
                  ellers var alt likt. Da er det jo ikke rart at en får de samme resultatene, for da
                  er det akkurat den samme teknologien en bruker. Det viser at debatten trenger et
                  kunnskapsnivå som er høyere enn det vi har hatt i dag. 

 Det hadde jo vært av betydning om representanten Ketil Solvik-Olsen faktisk sa hva
                  han mente, om det var viktig med atomkraft eller ikke. I sitt hovedinnlegg
                  bagatelliserte han sitt eget forslag ved å si at flertallet ville gjøre denne
                  saken til en debatt for eller mot atomkraft. Ja, flertallet må jo ta forslaget og
                  begrunnelsen for forslaget på alvor. Det er det vi har gjort, derfor har vi
                  behandlet det i komiteen. Forslagsstilleren begrunnet jo i sitt innlegg behovet
                  for atomkraft med å vise til hva som skjer i andre land, og også profetere at vi i
                  framtiden trolig vil bli avhengig av atomkraft. 

Så etterlyste han også satsing på kunnskap omkring kjernekraftteknologi og fullt
                  medlemskap i Euratom. Statsråden svarte helt forbilledlig på hva som der skjer, og
                  viste til den kunnskapen vi har i Norge gjennom aktivitetene til Institutt for
                  energiteknikk ved reaktoren i Halden og på Kjeller. Så i den grad Norge måtte ha
                  interesse av å delta i dette arbeidet, kan jo vi som tredjeland, som det var nevnt
                  tidligere her, delta med de prosjektene som vi vil, innenfor f.eks. strålevern,
                  avfallshåndtering og sikkerhet. 

Jeg har ikke noe behov for å forsvare tidligere statsråder på olje- og
                  energisektoren, men verken tidligere statsråd Enoksen eller tidligere statsråd
                  Haga har her i stortingssalen – jeg har verken sett det i referater eller hørt det
                  selv – sagt noe i retning av at vi skal bruke ressurser på atomkraft og på
                  thoriumforskning. 

Så synes jeg det er veldig beklagelig, enten det blir sagt i denne salen eller
                  ellers, at atomkraft skal være svaret på verdens klimautfordringer. Jeg synes det
                  er trist fordi det er en retorikk som viser en total mangel på det som er
                  hovedproblemet med atomkraft. Det er ikke selve driften, selv om jeg i mitt
                  innlegg viste til eksempler på veldig farlige ulykker, men det er håndteringen av
                  avfallet som er det store problemet for ettertidens generasjoner, som vi bærer med
                  oss gjennom hundretusen år. Det er det som gjør at flertallet her slett ikke vil
                  gå inn på dette som en vei, men mener at vi i Norge har helt andre muligheter til
                  å sørge for sikker energiforsyning enn atomkraft. 

 En betydelig andel av regjeringspartienes representanter prøver å gjøre dette til
                  en debatt om ja eller nei til atomkraft. Det er det jo ikke. For det er ikke noen
                  alternativer som kan erstatte dagens atomkraftproduksjon i verden. Vårt naboland i
                  øst, Finland, har allerede satt i gang med ett prosjekt og er i ferd med å sette i
                  gang enda ett. Det er helt åpenbart for alle at Sverige også kommer til å gjøre
                  det. 

I motsetning til mange av dagens talere mener man altså i Sverige og Finland, som
                  har ganske like politiske systemer som oss, og som stiller de samme kravene til
                  sikkerhet i miljøspørsmål som oss, at man har funnet den endelige løsningen på
                  avfallsproblematikken. Så å avvise dette helt uten videre synes ikke jeg er rett. 

Tidligere statsråd Enoksen var ikke opptatt av atomkraft, sies det. Det kan man
                  kanskje hevde, men jeg vil være helt uenig i det, for Enoksen stod altså i denne
                  salen, etter press fra bl.a. Fremskrittspartiet, og sa at nå hadde han snudd i
                  spørsmålet om thorium og satt ned et thoriumutvalg, som har brukt betydelig tid og
                  ressurser, også skattebetalernes penger, til å jobbe fram et notat om thorium der
                  man i stor grad stiller seg positiv til forskning på atomkraft. 

Så er det jo sånn at representantene fra regjeringspartiene veldig ofte viser til
                  FNs klimapanel. FNs klimapanels leder, atomforskeren Pachauri fra India, har jo
                  sagt at atomkraft vil være en vesentlig del av løsningen på verdens
                  klimautfordringer – et synspunkt som også er delt av Hans Blix, som gjentatte
                  ganger i andre sammenhenger blir sitert av regjeringspartienes medlemmer.
                  Atomkraft vil altså være en vesentlig del av løsningen på verdens
                  klimautfordringer, sier disse folkene. Jeg er helt sikker på at rensing av
                  gasskraft aldri kommer til å bli en vesentlig del av løsningen på verdens
                  klimautfordringer. 

 Fleire har ikkje bedt om ordet til sak nr. 4. 

(Votering, sjå side 914) 





                    

 Under debatten er det satt fram to forslag. Det er 

– forslag nr. 1, fra Ketil Solvik-Olsen på vegne av Fremskrittspartiet
                        

– forslag nr. 2, fra Peter Skovholt Gitmark på vegne av Høyre 

Det voteres over forslag nr. 2, fra Høyre. Forslaget lyder: 

«Stortinget ber Regjeringen fremlegge en stortingsmelding om norsk
                        kjernekraftpolitikk, med fokus på thorium, samt vurdere mulighetene for
                        norsk medlemskap i Euratom. Stortingsmeldingen må legge til grunn dagens
                        gjeldende politikk om å avvise kommersiell bruk av konvensjonell
                        kjernekraftteknologi i Norge.» 

Votering:

Forslaget fra Høyre ble med 90 mot 18 stemmer ikke bifalt.

(Voteringsutskrift kl. 21.33.50)

 Det voteres over forslag nr. 1, fra Fremskrittspartiet. Forslaget lyder: 

«Stortinget ber Regjeringen fremlegge en stortingsmelding om norsk
                           kjernekraftpolitikk, med fokus på thorium, samt vurdere muligheten for
                           norsk medlemskap i Euratom.» 

Votering:

Forslaget fra Fremskrittspartiet ble med 84 mot 23 stemmer ikke bifalt.

(Voteringsutskrift kl. 21.34.10)

Komiteen hadde innstilt: 

Dokument nr. 8:131 (2007–2008) – representantforslag fra stortingsrepresentantene
                  Ketil Solvik-Olsen, Torbjørn Andersen, Tord Lien og Kåre Fostervold om
                  utarbeidelse av stortingsmelding om kjernekraft – bifalles ikke. 

Votering:

Komiteens innstilling ble bifalt med 82 mot 25 stemmer.

(Voteringsutskrift kl. 21.34.48)


                    
                    

 Etter ønske frå energi- og miljøkomiteen vil presidenten foreslå at taletida blir
                  avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa, innanfor den fordelte taletida. 

Vidare vil presidenten foreslå at dei som måtte teikne seg på talarlista utover
                  den fordelte taletida, får ei taletid på inntil 3 minutt. 

– Det er vedteke. 

 (ordførar for saka): Vi er i denne debatten bedne om å ta stilling til eit
                  framlegg frå representantane Elisabeth Aspaker, Elisabeth Røbekk Nørve, Øyvind
                  Halleraker og Ivar Kristiansen om å be Regjeringa utgreie ein nasjonal marknad for
                  grøne sertifikat. 

Det er eit stort engasjement frå eit breitt politisk fleirtal i denne salen om å
                  etablere ein grønt sertifikat-marknad saman med Sverige. Ein slik marknad vil
                  kunne gje gode stimuli til få opp ny produksjon av fornybar energi og i eit endå
                  høgare tempo enn i dag. 

Samtidig er komiteen samla om at å sikre produksjon av fornybar energi til å
                  dekkje eige forbruk og til framtidig eksport er blant dei viktigaste bidraga Noreg
                  kan gje for å redusere dei globale klimagassutsleppa. 

Mange var skuffa då det fyrste forsøket på å etablere ein slik marknad ikkje førte
                  fram i starten av denne stortingsperioden. Denne hausten melde statsråden i brev
                  til komiteen at Regjeringa no har etablert ei forståing med Sverige om utviklinga
                  av ein felles marknad for elsertifikat, og at ein tek sikte på å ferdigstille
                  arbeidet innan 1. oktober neste år. Dette arbeidet har brei politisk støtte, noko
                  som er yttarlegare understøtta i klimaforliket mellom regjeringspartia, Kristeleg
                  Folkeparti, Venstre og Høgre. 

Medan mindretalet meiner ein bør starte arbeidet for ein nasjonal marknad for
                  grøne sertifikat samstundes som ein har samtalar med den svenske regjeringa,
                  meiner fleirtalet at vi bør halde fast på den strategien den norske regjeringa har
                  lagt til grunn og anbefalt Stortinget for det vidare arbeidet. Eg legg til grunn
                  at mindretalet sjølv kjem til å gjere greie for sitt syn og fremje dei forslaga
                  som dei meiner er turvande i oppfølginga av innstillinga. 

Fleirtalet i komiteen gjev full støtte til Regjeringa i arbeidet med å etablere
                  ein norsk-svensk sertifikatmarknad. Fram til denne er på plass, viser fleirtalet
                  til at den viktigaste reiskapen for å fremje produksjon av fornybar energi er
                  Enova. I avtala mellom staten og Enova av 2008 er det lagt til grunn at det skal
                  utløysast 18 TWh ny miljøvenleg energiproduksjon og energisparing innan utgangen
                  av 2011. Basisåret er 2001. 

Minimum 4 nye TWh vassboren varme frå fornybarkjelder og 3 TWh ny energi som
                  følgje av vindkraft skal vere kontraktfesta innan utgangen av 2010. I komande
                  budsjettår har Enova ei ramme på nærare 1,5 milliardar kr, noko som gjev eit
                  vesentleg bidrag for å nå dei offensive måla ein har teke på seg. 

Etter Senterpartiet og resten av fleirtalet sitt syn er auka produksjon av
                  fornybar energi både rett og viktig. Det er viktig ikkje berre for å sikre eigen
                  produksjon, men fordi fornybar kraft frå vårt land på sikt kan erstatte ureinande
                  kraftproduksjon i Europa, og på den måten kan vi vere med og bidra til å redusere
                  utsleppa av CO

2

. Arbeidsplassar og kompetanseutvikling er viktige
                  tilleggseffektar av ei slik satsing. Fleirtalet meiner vi når målet om auka
                  produksjon av fornybar energi best gjennom å halde fram satsinga på Enova og
                  arbeide vidare med etableringa av ein norsk-svensk sertifikatmarknad. 

På denne bakgrunn rår fleirtalet til at framlegget blir lagt ved protokollen. 

 Det begynner å nærme seg et år siden vi kom fram til en enighet blant samtlige
                  partier, med unntak av Fremskrittspartiet, om et forlik om klimapolitikken i
                  Stortinget. Det var et viktig veiskille og et bevis på at Stortinget er i stand
                  til å samle seg om noen viktige, langsiktige mål og virkemidler på et
                  politikkområde av en sånn alvorlighetsgrad at det krever at vi klarer å legge
                  partipolitisk spill til side for å finne fram til de gode løsningene. 

Jeg tror oppriktigheten er stor i alle partiers engasjement for å få til mer
                  utbygging av ny fornybar energi i Norge. Det gjelder både posisjons- og
                  opposisjonspartiene. Vi er alle opptatt av å få på plass en avtale med Sverige om
                  et felles grønt sertifikat-marked så fort som mulig, og vi er opptatt av at
                  prosessene rundt EUs fornybardirektiv skal gå så raskt som mulig og ikke legge nye
                  hindringer i veien for det. I mellomtiden må vi ha støtteordninger som sørger for
                  at det faktisk bygges ut fornybar energi. Navnet på ordningen er ikke viktig – det
                  viktige er at det bygges. 

Forslagsstillerne er selvfølgelig ikke de første som har tenkt tanken om et
                  nasjonalt sertifikatmarked. Da gassmeldingen ble lagt fram i 2004, hadde man også
                  en bred behandling av spørsmålet om grønne sertifikater. Den gangen var det Høyre
                  som hadde energiministeren, et interessant poeng i seg selv, og da skrev man om et
                  nasjonalt sertifikatmarked at et sertifikatmarked for elektrisitet neppe vil
                  fungere etter hensikten dersom det legges opp til kun et nasjonalt marked i Norge.
                  Man fryktet bl.a. at det i et slikt marked ville blitt store prissvingninger og
                  liten forutsigbarhet for aktørene. Man skriver videre at dette må ses i sammenheng
                  med at man i Norge i mange år vil ha et lite volum i omsetningen av de typene
                  elproduksjon som eventuelt ville inngått i et slikt marked. Lange
                  overgangsordninger vil trolig også være nødvendig, skrev departementet den gangen. 

Dette har vært diskutert før og fått liten støtte blant eksperter. Det er jo fordi
                  at et slikt marked vil bli veldig smalt. Det er antakelig ikke nok volum på ny
                  fornybar energi i Norge til å få et marked med nok aktører opp å stå, og hvor
                  prisdannelsen skjer på en god måte. 

Et markedsbasert virkemiddel er avhengig av et marked som faktisk fungerer. Det
                  ekspertene frykter, er selvsagt at markedet blir ustabilt med store variasjoner i
                  sertifikatprisen. Det vil ikke være spesielt heldig i en situasjon hvor vi alle er
                  opptatt av å få til mer langsiktighet og mer forutsigbarhet i rammebetingelsene. 

Det er heller ingen tvil om at de virkelig store gevinstene i et sertifikatmarked
                  ligger i internasjonal handel, hvor landene kan utnytte sine fortrinn, hvor
                  volumet er større, og hvor det er mindre markedsmakt. 

Forslagsstillerne viser til Sverige. Der lå fornybar-produksjonen på i overkant av
                  6 TWh i 2003 da markedet ble innført. Nå er de oppe i snart 13 TWh. Så det er
                  ingen tvil om at sertifikatmarkedet har fungert, men de startet faktisk med et
                  annet volum enn det vi gjør. Selv om bredden og mangfoldet blant tilbyderne er
                  viktig, er volumet i markedet helt avgjørende for en fornuftig prisdannelse. 

Jeg er glad for at olje- og energiministeren og den svenske næringsministeren før
                  sommeren ble enige om et samarbeid for å få på plass et felles elsertifikatmarked.
                  Jeg tror det er fornuftig å følge det hovedsporet med full tyngde. Det er
                  tilforlatelig å foreslå en utredning av nasjonalt sertifikatmarked, men det er
                  selvfølgelig slik at alle utredninger, alle meldinger og alle planer tar fokus
                  bort fra å få tiltakene på plass. 

Fram til et felles norsk-svensk marked er på plass, er det som sagt viktig at det
                  bygges. Regjeringen har altså doblet Enovas midler til energiformål, og vi er oppe
                  i over 1,4 milliarder kr. Det er et vesentlig bidrag til å nå målet om å øke
                  investeringen i og produksjonen av fornybar energi. Så er det åpnet for et høyere
                  støttenivå gjennom Enova ved at taket på investeringsstøtte til vindkraft på 25
                  pst. er fjernet. Det viser seg å fungere. Flere vindkraftprosjekter har fått
                  klarsignal de siste månedene – Tysvær vindkraftpark i Rogaland, Havsul I
                  vindkraftverk, som er et veldig spennende prosjekt, Haram vindkraftverk i Møre og
                  Romsdal – og nå sist, for bare noen dager siden, gav Olje- og energidepartementet
                  konsesjon til å bygge ut en vindmøllepark i Karlsøy kommune i Troms. Det er med
                  andre ord all grunn til å tro at vi vil klare å nå målet om 3 TWh vindkraft innen
                  2010. Det er faktisk det viktigste. 

Jeg er enig med dem som mener at investeringsstøtte ikke er det optimale. Det er
                  mer fornuftig å belønne faktisk produksjon og utnytte markedskreftene på den måten
                  som grønne sertifikater gjør. Men den økte investeringsstøtten fungerer. Den gjør
                  at prosjektene kommer opp. Det er en overgangsordning, så jeg mener at det nå er
                  viktig at vi jobber med, og har fullt fokus på, å få det felles grønne
                  sertifikatmarkedet, som vi alle er enige om at vi vil ha, på plass. 

 I denne debatten, som i den forrige, ble vi presentert for av Regjeringen at det
                  er viktigere med handlekraft enn å levere utredninger. Ja, jeg er helt enig.
                  Problemet er når det blir fravær av handlekraft fra Regjeringens side – en leverer
                  målsettinger, men aldri virkemidler. 

Da har opposisjonen kun to alternativer. Det ene er statskupp, det andre er å be
                  Regjeringen komme med sakene til Stortinget. Vi foretrekker det siste fordi vi
                  stoler på at 2009 åpner for det vi egentlig ønsker. 

Denne saken handler om systemer. Det handler om å velge grønne sertifikater eller
                  subsidiesystem gjennom Enova. Regjeringen har dessverre valgt det siste, til tross
                  for at en høring i energi- og miljøkomiteen i 2006 – det er jo to statsråder siden
                  i departementet – viste at samtlige høringsorganer, alle 14, var enige om at
                  grønne sertifikater var langt å foretrekke framfor det som Regjeringen foreslo i
                  sin omfattende stortingsmelding på fire sider. Samtlige 14 anbefalte grønne
                  sertifikater, men fra den stortingsmeldingen er stort sett samtlige virkemidler
                  skrinlagt. Det viser jo at her endres rammebetingelser stadig vekk. Bransjen vet
                  ikke hva den skal forholde seg til, og en får ikke utløst det potensialet som er i
                  norsk energibransje. Det er nettopp å utløse potensialet som er det viktige her.
                  En kan stå og skryte til en blir blå i trynet av hvor flink en er til å bevilge
                  penger til Enova, men når systemet ikke gir den utløsningen av prosjekt som en
                  ønsker, har en altså ikke nådd målene. Da bør vi ta en diskusjon: Har vi valgt
                  rett system? Bransjen, miljøbevegelsen og opposisjonen har sagt nei, en har ikke
                  valgt rett system. Det sa heller ikke regjeringspartiene da de selv satt i
                  opposisjon, for da var grønne sertifikater det saliggjørende. Men da de kom i
                  posisjon, valgte de bort systemet. Det finnes mange grunner til at det skjedde.
                  Regjeringen sier at det var fordi en ikke fikk en avtale med Sverige som ivaretok
                  norske interesser, byrdefordelingen ble skjev, og antakelig ville all kapitalen gå
                  til Sverige. Det er veldig mange som setter spørsmålstegn ved hvordan en kommer
                  til det. Econ hadde i 2004 en rapport som viste at i et felles grønt
                  sertifikat-marked med Sverige ville Norge hatt bedre vannressurser igjen, vi hadde
                  bedre vindressurser, og vi hadde bedre bioenergiressurser. På samtlige
                  prosjektområder var Norge det landet som kapitalen kom til. Hvis vi da får en
                  byrdefordeling der kapitalen går den andre veien, må jo det være fordi denne
                  regjeringen har valgt teknologikrav som gjør at det ikke er interessant å
                  investere i Norge. Det tyder alt på når en ser hva Soria Moria-erklæringen sier,
                  nemlig at småkraftverk ikke skal være med i ordningen med grønne sertifikater.
                  Ergo: Det energivirkemidlet som ville gitt mest kraft med minst mulig behov for
                  subsidier, er tatt ut av Regjeringen. Da er det ikke rart at en får den
                  konklusjonen en får, nemlig at grønne sertifikater ikke virker. Derfor er det så
                  utrolig viktig i det arbeidet som Regjeringen gjør videre, at en går vekk fra den
                  teknologismale ordningen man har hatt, legger opp til en teknologinøytral ordning
                  på linje med Sverige, sikrer at ulike prosjekt i landene likebehandles, og at ikke
                  SV her får sabotere fornybarsatsingen i ytterligere ett år. 

Det er helt klart at et svensk-norsk system ville være langt å foretrekke framfor
                  et som var bare norsk. Det tror jeg heller ikke Høyre har problemer med å
                  innrømme. Men dette er et skritt på veien. Dette er et skritt på veien for å få
                  til et system som virker, et system som bransjen også kan begynne å forholde seg
                  til, vel vitende at om ett år eller to år, når både Norge og Sverige har fått på
                  plass sine krav når det gjelder EUs fornybardirektiv, kan de samkjøre resten. Men
                  da kan en få utløsninger i investeringene i dag, fordi en vet en har en ordning å
                  forholde seg til i morgen. Da er det veldig trist å se at de signalene som kommer
                  fra Regjeringen når EUs fornybardirektiv omtales, er negative. Vi viser jo hele
                  veien til at vi kan ikke gjøre noe med svenskene før de vet hvilke forpliktelser
                  de har med Sverige. Men alt tyder jo på at Norge vil få like forpliktelser, og da
                  kan en fort ende opp med den tilnærmingen Regjeringen har, at når svenskene har
                  fått avklart sitt, må de sitte og vente på at Norge skal avklare sitt med EU. Når
                  vi på vår sedvanlige måte skal gjøre ting på særnorsk vis, går det fort et par år
                  ekstra. Det har vi sett på CO

2

-kvoteregimet – som ett eksempel. Med de
                  dunkle signalene Regjeringen kommer med, at vi i Norge prøver å redusere våre
                  forpliktelser til EUs fornybardirektiv, samtidig som vi lager en politisk debatt
                  som om vi skulle være verdensmester i å satse, burde man absolutt kunne si at ok,
                  vi skal ta målsettingene til EU og gjennomføre det de har, så lenge vi har krav
                  som er på linje med andre. Derfor er det så viktig å få på plass et grønt
                  sertifikat-marked i Norge nå, slik at vi kan begynne den prosessen og få tillit
                  innenfor bransjen. 

Jeg tar med dette oppe forslaget fra Fremskrittspartiet, Høyre, Kristelig
                  Folkeparti og Venstre. 

 Representanten Ketil Solvik-Olsen har teke opp det forslaget han refererte til.
               

 Først til representanten Marianne Marthinsen, som sa mye fornuftig i sitt innlegg.
                  La meg bare si at det har skjedd veldig mye siden 2004. Det var svenskene som da
                  bad om mer tid. Vi er nå fem år fremover i tid, og både kart og terreng har på
                  mange måter endret seg ganske kraftig siden den tid. 

Faktum er at Sverige innførte et nasjonalt støtteregime for fornybar energi 1. mai
                  2003. I Norge har dagens regjering innført en slags vente-og-se-holdning. Svaret
                  som kom for et halvt år siden fra statsråden, var Enova. For øvrig står det at
                  Olje- og energidepartementet ikke ser behov for å utrede saken, og det er ikke
                  spesielt overraskende. Men utgangspunktet var det samme i Sverige som dagens
                  norske ståsted, altså å erstatte et eksisterende subsidiesystem som ikke fungerer
                  etter hensikten, med et mer kostnadseffektivt markedsbasert system som gir
                  incentiver for etablering av ny fornybar energi. 

Den svenske ordningen ble vedtatt i Riksdagen i 2003 og satt i drift samme år. En
                  av hovedutfordringene for det da etablerte svenske regimet var å få sikret en
                  tilstrekkelig likviditet i markedet, slik at prisbildet kunne sikres fra dag én,
                  slik vi ser muligheten for i Norge i år 2008 og 2009. Dette ble ivaretatt ved å
                  inkludere en mindre del av eksisterende fornybar energi-produksjon fra starten av.
                  Det svenske elsertifikatmarkedet var fra starten dominert av biokraftprodusenter,
                  typisk skogindustri og kommunale varmekraftprodusenter. Dette er relativt store
                  produsenter med det vi kan kalle for en mer eller mindre betydelig markedsmakt
                  innenfor det svenske elsertifikatmarkedet. Dette har bedret seg noe etter hvert,
                  med innslag av noe vindkraft samt noe produksjon av vannkraft. Med andre ord var
                  og er det svenske elsertifikatmarkedet konsentrert om en mindre antall
                  produsenter, og derfor har det vært av interesse også fra svensk side å knytte til
                  seg norske produsenter og norske kjøpere. 

I Sverige er antallet kjøpere, dvs. forhandlere av kraft og industrikunder,
                  betraktelig lavere enn i Norge. Om man ser for seg en ren norsk sertifikatløsning,
                  vil den sammenlignet med den nasjonale svenske ordningen ha et bedre utgangspunkt.
                  Antallet aktører, dvs. produsenter og kjøpere, vil være høyere i Norge først og
                  fremst fordi det på produsentsiden er små aktører på norsk side. Dette er gunstig
                  og betyr at et rent norsk marked lettere vil kunne stille en riktig markedspris
                  sammenlignet med det svenske markedet. Dette forutsetter i prinsippet kun en
                  prinsipielt viktig beslutning, som jeg på mange måter anser ligger klar for
                  storting og regjering, nemlig den vedtatte målsettingen om at småskala vannkraft
                  og vindkraft som hadde byggestart senere enn januar 2004, skulle inkluderes i
                  ordningen, altså at den vedtatte anmodningen måtte selvfølgelig ligge til grunn.
                  Dette var en del av forslaget til regelverk som departementet la frem i forrige
                  stortingsperiode, som så vidt ble berørt fra Marthinsens side, i forbindelse med
                  en norsk-svensk sertifikatordning, som selvfølgelig også er Høyres primære ønske,
                  gjerne også etter hvert en nordisk og kanskje en nordeuropeisk løsning. En slik
                  regel vil medføre at et rent norsk sertifikat-marked vil ha en startlikviditet som
                  sikrer at markedet fungerer fra dag én. Med andre ord: Et norsk grønt
                  sertifikat-marked vil være mer likvid enn det svenskenes system var når vi går
                  tilbake til 2003, altså for fem–seks år siden. 

Høyre ønsker ikke lenger en vente-og-se-holdning. Klimaforliket innebar at hvis
                  ikke en norsk-svensk løsning var på plass 1. juli 2008, skulle Regjeringen komme
                  med løsning som skulle medføre støtteordninger for omlegging til fornybar
                  energi-produksjon som var meget god. Dette er ikke kommet. Nå sies det fra
                  saksordføreren at det kanskje kommer en løsning med Sverige i oktober 2009. Dette
                  er for lang tid å vente. I en situasjon hvor Norge kanskje skal implementere EUs
                  fornybardirektiv, går vi altså med åpne øyne inn i tapte år. Det er en situasjon
                  Høyre ikke ønsker å være med på. 

 For oss i SV er det avgjørende at vi får på plass bedre ordninger for fornybar
                  energi, inkludert varme. Vi legger stor tyngde i å få på plass et grønt
                  sertifikat-marked med Sverige, og vi ser EUs fornybardirektiv som et viktig
                  verktøy på veien. Regjeringa har fått på plass en forståelse med Sverige om
                  utviklinga av et felles marked for elsertifikater. Det er vi veldig fornøyd med.
                  Dette arbeidet er berammet ferdigstilt innen 1. oktober 2009. 

Vi er sjølsagt enige med forslagsstillerne i at det er viktig å øke produksjonen
                  av ny fornybar energi. Produksjon av fornybar energi til eget bruk og til
                  framtidig eksport er blant de viktigste virkemidlene Norge kan bidra med i
                  arbeidet med klimagassutslippene. Åslaug Haga sa da hun var statsråd, at Norge kan
                  bli Europas grønne batteri. Forhåpentligvis kan vi også bruke de vindmøllene som
                  vi nå skal bygge framover, til å fylle de batteriene som skal forsyne den moderne
                  bilparken, som bl.a. representanten Lien og jeg snakket om i stad, den
                  elektrifiserte eller del-elektrifiserte bilparken. 

Regjeringas viktigste redskap i arbeidet med å øke produksjonen av fornybar energi
                  er, som det er sagt her, Enova. Men vi i SV ønsker oss et velfungerende marked
                  både for elektrisitet og for varme. Det er det mest effektive. Likevel vil jeg
                  trekke fram at overgangsordninga fram til dette skjer, er at vi har fått en
                  oppheving av taket for investeringsstøtte for vindkraft, sammen med en sterk
                  økning i Enovas rammer og en kraftig styrking av saksbehandlingskapasiteten i NVE.
                  Dette er viktige grep. 

Enova skal gjennom sin virkemiddelbruk utløse prosjekter som gir ny miljøvennlig
                  energiproduksjon og energisparing tilsvarende 18 TWh/år innen utgangen av 2011.
                  Basisåret er 2001. Innen utgangen av 2010 skal de bidra til minimum 4 TWh/år økt
                  tilgang på vannbåren varme basert på nye fornybare energikilder, spillvarme og
                  varmepumper, og minimum 3 TWh/år skal være økt produksjon av vindkraft.
                  Regjeringas forslag til statsbudsjett for 2009 vil gi Enova til sammen 1 426 mill.
                  kr til energiformål, som er en sterk økning. 

Jeg forstår for så vidt argumentene for å utrede et nasjonalt sertifikatmarked,
                  men vi mener det er mer hensiktsmessig å bruke tida på de virkemidlene vi har
                  skissert i innstillinga ikke minst knyttet til vind, arbeidet med
                  fornybardirektivet og forhandlingene med Sverige. Det er nok å gjøre framover i
                  det året som kommer, og vi kommer til å presse på for at arbeidet skal bli
                  forsert. Jeg regner også med at statsråden vil være knalltøff framover for å sikre
                  at vi får opp langt mer produksjon av ny fornybar energi enn det vi har til nå.
                  Det er vi alle sammen på regjeringssida enige om at vi trenger. Grunnen til det er
                  at vi nå er blitt presentert for fakta som viser at verdens avhengighet av fossil
                  energi representerer en direkte trussel mot jordas framtid. Det internasjonale
                  energibyrået karakteriserte i Dagens Næringsliv for noen uker siden
                  referansescenarioet og de konsekvensene det ville innebære, som ragnarok. Det er
                  klart at vi er nødt til å bidra med vårt i Norge med de energiressursene vi har,
                  for at vi skal kunne være en del av løsninga og ikke en del av problemet framover. 

I tillegg, som jeg også påpekte i en tidligere debatt, er det lurt at vi omstiller
                  oss. Det er lurt å satse på det som er framtidas løsninger, det som er de moderne
                  løsningene. Jeg brukte eksemplet Think versus General Motors. Jeg mener at det er
                  et godt eksempel. De som satser på fortidas løsninger ved ensidig å satse på
                  fossilløsninger, og ikke minst lite energieffektive løsninger, kommer til å gå ut
                  som tapere, mens de som satser på de miljøvennlige og framtidsrettede løsningene,
                  kommer til å gå ut som vinnere. Så dette handler ikke bare om at vi skal redde
                  verden, det handler også om at vi skal posisjonere oss i et marked som i framtida
                  kommer til å se ganske annerledes ut enn det gjør i dag. Da er det klart at norsk
                  konkurransekraft også er avhengig av at vi klarer å levere på de områdene som
                  representerer framtida, for å si det sånn. 

 Jeg vil begynne mitt innlegg med å skru tiden seks dager tilbake og sitere
                  statsråd Riis-Johansen i denne salen: 

«Jeg må innrømme at da denne regjeringa inntok regjeringskontorene, lå det ikke
                     et opplegg der for grønne sertifikater.» 

Statsråden var heller ikke snauere enn at han i Dagens Næringsliv nå på fredag
                  ønsket opposisjonen velkommen etter når det gjaldt å få etablert et felles grønt
                  sertifikat-marked med Sverige. 

Statsrådens uttalelser er ikke bare freidige og oppsiktsvekkende. Han taler også
                  mot bedre vitende. For det er kjent, og har vært kjent lenge, at Bondevik
                  II-regjeringen arbeidet aktivt med å etablere et felles grønt sertifikat-marked
                  med Sverige i tiden før den gikk av. Representanten Marthinsen har jo selv sitert
                  fra St.meld. nr. 47 for 2003–2004 tidligere i denne debatten. 

Vi hadde altså en plan om å legge fram et lovforslag i løpet av 2005, med sikte på
                  oppstart av sertifikatmarkedet i 2006. I statsbudsjettet for 2005, som ble
                  forberedt av Bondevik II-regjeringen, og senere overtatt av den rød-grønne
                  regjeringen, var det også betydelige midler for å etablere et grønt
                  sertifikat-marked på NVEs driftsbudsjett og også andre steder i budsjettet. Det lå
                  altså et opplegg for grønne sertifikater på bordet da de rød-grønne overtok. Men
                  opplegget ble forkastet av olje- og energiminister Enoksen, fordi han mente det
                  ble for dyrt for de norske forbrukerne. Resultatet av Enoksens beslutning er tre
                  års bortkastet tid i forhold til fornybarsatsing. 

I klimaforhandlingene for ganske nøyaktig ett år siden ble Regjeringen presset av
                  Høyre, Kristelig Folkeparti og Venstre til å gjenoppta forhandlingene med Sverige.
                  Det var vel i seg selv en innrømmelse av at det var en uklok beslutning
                  Regjeringen tok da de skrinla forhandlingene med svenskene i 2006. 

I klimaforliket lovet Regjeringen å komme tilbake til Stortinget med et forslag
                  til omlegging av ordningen for fornybar elektrisitet dersom det ikke skulle lykkes
                  å komme fram til et resultat for grønne sertifikater innen 1. juli dette år.
                  Avtalen var at støtteordningen skulle innrettes slik at den over tid legger til
                  rette for økt utbygging av fornybar kraft i Norge i samme størrelsesorden som en
                  ordning med grønne sertifikater ville ha gitt. 

Regjeringen har dessverre ikke levert på dette punktet. Det har vært en ensidig
                  satsing på investeringsstøtte til vindkraft før 1. juli 2008, det
                  avtaletidspunktet vi hadde. Andre teknologier, som småkraft, bølgekraft, solenergi
                  og saltkraft kan foreløpig se langt etter forutsigbare og bedre rammebetingelser. 

I lys av dette er det for meg uforståelig at olje- og energiministeren inntar den
                  holdningen som han gjør i forhold til opposisjonens arbeid med grønne
                  sertifikater. Han snakker mot bedre vitende, og det synes jeg han burde holde seg
                  for god til. For det er slik at vi har en statsråd som sier at vi er ledende når
                  det gjelder utvikling og utbygging av fornybar energi. Han viser til vår
                  fornybarandel på 60 pst., og at vi derfor er et ledende land i Europa på fornybar
                  energi. Jeg vil kalle dette et retorisk triks. 

Sannheten er at vi har et av Europas dårligste støttesystemer i forhold til
                  utbygging av fornybar energi. Derfor er grønne sertifikater så viktig å få på
                  plass. Når norske investorer velger å investere milliarder av kroner i
                  Storbritannia eller Tyskland i stedet for å gjøre det i Norge, er det på grunn av
                  at vi har dårlige rammebetingelser. Norges store andel av fornybar energi skyldes
                  storstilt vannkraftutbygging i perioden 1917–1980. Statsråden bruker denne tiden
                  og det arbeidet som ble gjort da, som argument for å si at vi er best i klassen. 

Jeg har respekt for politikere som har gått foran. Jeg har respekt for Gunnar
                  Knudsen, konsesjonslovens far og oldefar til dagens statsråd. Ja, jeg har respekt
                  for det arbeidet som han og hans generasjon gjorde. Men dagens politikere kan ikke
                  hvile på laurbærene for det arbeidet han og hans generasjon gjorde. Derfor støtter
                  Kristelig Folkeparti fullt ut dagens forslag om å utrede et nasjonalt marked for
                  grønne sertifikater, fordi de siste års stagnering i endringene av
                  rammebetingelsene for fornybar energi tilsier at det nå er viktig å finne en
                  stabil overgangsordning fram til vi har klart å etablere det norsk-svenske
                  sertifikatmarkedet. 

 (komiteens leder): Status i dag er at det legges fram tall som viser at
                  klimagassutslippene i fjor økte med 3 pst., etter to år med reduksjon. Det går
                  altså feil vei. Samtidig er det slik at man må langt inn i regjeringskontorene,
                  langt inn i regjeringspartiene, for å finne noen som synes at Regjeringens
                  politikk når det gjelder fornybar energi, er verd å juble for. 

En samstemt bransje mener at et mangelfullt og dårlig støtteregime har bidratt til
                  at man ikke har kunnet utnytte potensialet på dette området. I denne situasjonen
                  framstår det som stadig mer beklagelig at Regjeringen droppet samarbeidet med
                  Sverige om grønne sertifikater. Det ville vært et kraftfullt system som hadde
                  utløst betydelig produksjon. 

Den forrige regjering ville ha grønne sertifikater. Det kan godt diskuteres hvor
                  ferdig systemet var. Men det var hevet over tvil at den forrige regjering gikk inn
                  for det opplegget. Dagens regjering valgte det bort. Derfor er det fullstendig
                  feil når dagens regjering sier at man satser mer enn forgjengerne på fornybar
                  energi-produksjon, fordi det den foregående regjering ville, var å ha et grønt
                  sertifikatsystem i kombinasjon med Enova. Det ville gitt mer kraft i opplegget, og
                  det ville blitt kanalisert mer midler til fornybar energi enn det dagens regjering
                  legger opp til. 

Det som er problemet med dagens system, selv om rammene er utvidet for hvert
                  enkeltprosjekt, er at man er avhengig av å nå fram i søknadsprosessen, og man er
                  avhengig av at det mates inn nok penger til at tilstrekkelig mange prosjekter kan
                  få klarsignal. Det gjenstår å se hva som blir resultatet av dette. Det vi vet med
                  sikkerhet, er at det virker forsinkende på mange positive prosjekter. 

Det var viktig at Høyre, Kristelig Folkeparti og Venstre fikk Regjeringen med på å
                  gjenoppta forhandlingene med Sverige, til tross for at man gjentatte ganger i
                  denne sal stod fast på at grønt sertifikatmarked var en dårlig løsning, en lite
                  treffsikker løsning, og at et støtteregime var mye bedre. Mange ganger i denne
                  sal, med stor entusiasme, sa statsministeren og statsråder for denne regjering at
                  de hadde et system som var bedre enn grønne sertifikater. Derfor var det viktig at
                  vi fikk sannhetens øyeblikk i klimaforhandlingene, og fikk på plass et
                  forhandlingsopplegg med Sverige. 

Jeg er usikker på om dagens regjering vil nå fram denne gangen. Jeg håper det, men
                  jeg er ikke sikker. Derfor er det en god idé å utrede parallelt et nasjonalt
                  sertifikatmarked som en overgangsordning, selv om det har sine åpenbare svakheter.
                  Men det kan være et alternativ om en ikke skulle nå fram overfor Sverige, eller om
                  det drar ut. 

En av de andre grunnene til at jeg er svært utålmodig på dette området, er at de
                  næringsmessige mulighetene som er knyttet til fornybar energi-produksjon, ikke er
                  betont sterkt nok. Jeg mener vi kan bygge opp en sterk norsk industri knyttet til
                  fornybar energi-produksjon både til havs og på land. Og det kan bygges opp en
                  næringsklynge av underleverandører her som kan få stor betydning over store deler
                  av landet. Så den satsingen som har uteblitt fra Regjeringens side, har hatt
                  energipolitiske følger, men har også ført til at en ikke har utnyttet et
                  næringspotensial som vi kunne hatt god bruk for i de tider vi nå er inne i. 

 Jeg ønsker et felles grønt sertifikat-marked med Sverige. Jeg mener det er en god
                  løsning hvis vi klarer å få avsluttet de forhandlingene som vi har startet på. Jeg
                  mener at et grønt sertifikat-marked som fungerer, vil være et forutsigbart system
                  for næringslivet. Og det vil være et markedsbasert system som har veldig mange
                  gode sider ved seg. For meg er budskapet det samme nå som det var den dagen jeg
                  tiltrådte, da jeg sa at det var en av de viktigste sakene som lå på mitt bord. Det
                  er det fortsatt. Det som er bra, er at vi fra den datoen og fram til nå har hatt
                  møter både på politisk nivå – jeg har hatt møter med Maud Olofsson, min svenske
                  kollega på dette området, om det – og administrativt for konkret å jobbe med
                  framdriften rundt det. Ønsket om å få til noe her, høres det ut som er jevnt
                  fordelt i denne salen, og jeg skal gjøre mitt for at et grønt sertifikat-marked
                  kommer på plass. 

Så synes jeg at den påpekinga som representanten Kvassheim kom med når det gjaldt
                  innlegget fra representanten Holten Hjemdal, var på sin plass, ut fra hva som er
                  forskjellene rundt dette. Realiteten er at de begrepene som blir brukt her, at det
                  har vært arbeidet aktivt også fra andre regjeringer, og at det ikke lå et
                  ferdigspikret opplegg på bordet som ble skjøvet til side, er en grei beskrivelse
                  av dette, og slik sett et bidrag til at det ikke er det vi behøver å bruke tid på
                  å diskutere videre framover. 

Når det gjelder spørsmålet om et nasjonalt sertifikatmarked, mener jeg debatten om
                  det er interessant med hensyn til hvordan det ville kunne fungert. Det er mulig å
                  se for seg løsninger basert på det, selv om jeg nok tror at representanten
                  Kristiansen tar feil når han sier at ting er veldig annerledes nå i forhold til
                  hva Høyre og Høyre-statsråden i min stol mente om dette for noen år tilbake. Det
                  ligger noen åpenbare utfordringer her. 

Det jeg synes er et annet ganske vesentlig poeng i den forbindelse, er det som
                  opposisjonen selv har tatt opp med meg utallige ganger. Det går på forhold knyttet
                  til forutsigbarhet. Det jeg oppfatter at opposisjonen i Stortinget mener, er at
                  det er viktig for energinæringa å ha forutsigbarhet når det gjelder støtteordning
                  og rammebetingelser, og at en også fra opposisjonens side mener at det har vært
                  forsøkt å få til et grønt sertifikat-marked, at det har vært forsøkt å få en feed
                  in-ordning til å fungere, og at det at en nå har et investeringsstøttesystem og et
                  mulig grønt sertifikat-marked i vente, er en utfordring med tanke på å få nye
                  energiformer opp og fram. Hvis en skal følge det resonnementet, mener jeg den
                  eneste logiske konklusjonen nå er å si at vi holder fast på det opplegget vi har,
                  mens vi jobber med et sertifikatmarked. Det betyr at man bruker midler inn mot
                  investeringsstøtte samtidig med et grønt sertifikat-marked skal på plass. 

Så kan vi diskutere nivået. Det er fullt mulig å mene at vi bør bruke mer penger
                  på det i 2010 enn hva det er lagt opp til i 2009, og at markedet er klart til å
                  absorbere mer investeringsstøtte enn det som er nå. Det går an å sette av mer
                  penger til Energifondet. Det mener jeg er helt nøkterne, saklige debatter i
                  forhold til å utvide en ordning som næringa nå kjenner til, og som er kommunisert
                  utad i påvente av at grønne sertifikater skal komme. 

Så må jeg si til representanten Holten Hjemdal, når ordet retorikk blir brukt om
                  mine uttalelser om at Norge er et ledende land på fornybarsiden, fordi vi har en
                  andel på 60 pst. av fornybar energi, mens f.eks. England har 2 pst., at jeg synes
                  det er en oppsiktsvekkende uttalelse. Jeg mener det er et faktum at vi har lyktes
                  i å utvikle den fornybare energien på en helt annen måte enn hva de fleste andre
                  land har gjort. Så kan vi godt si at vi har vært heldige som har hatt såpass mange
                  fossefall å ta av, men det handler jo om å prioritere. Det handler om en politikk
                  for å utnytte de naturressursene vi har, og på den måten sørge for at elektrisitet
                  i det alt, alt vesentlige blir produsert gjennom fornybar energi. Så betyr ikke
                  det at vi ikke skal gå videre, men vi må da kunne være stolte av å ha kommet tre
                  ganger så langt som det EU har satt som mål. 

 Det blir replikkordskifte. 

 Det blir retorikk når statsråden gang på gang tar æren for Norges store
                  fornybarandel som om det er noe denne regjeringen er ansvarlig for, når en vet at
                  svært lite av det som er realisert i dag av fornybar energi, ble realisert under
                  denne regjeringen. Potensialet utløses ikke. 

I Politisk kvarter i går ble dette debattert. Der påstod statsråden at
                  investeringsstøttesystemet som Regjeringen nå bruker, er et godt system. Samtidig
                  vet en at både Statkraft og StatoilHydro tar sine vindkraftinvesteringer ut av
                  landet. Kapitalen flyter ut av landet, ikke til Norge. Fred. Olsen flytter ut av
                  landet. Da er spørsmålet: Når en så inderlig i Politisk kvarter favnet om
                  investeringsstøtten og sa at dette var et godt system – en fikk inn det siste
                  ordet i debatten også og sa at dette var et godt system – håper jeg ikke det betyr
                  at vi kan tolke det som at statsråden faktisk foretrekker dette framfor grønne
                  sertifikater. Kan han avkrefte det? 

 For å gjøre historien kort kan jeg bare si at det kan jeg avkrefte og slik sett
                  bekrefte det som er spørrerens ambisjoner å få fram, at grønne sertifikater vil
                  være et positivt bidrag i det norske energimarkedet. Jeg ønsker det grønne
                  sertifikat-markedet velkommen og mener, det jeg nettopp sa her på talerstolen, at
                  vi har et investeringsstøttesystem som et viktig virkemiddel mens vi jobber med et
                  grønt sertifikat-marked. 

 I argumentasjonen for investeringsstøtte sammenlignet statsråden også i dag
                  tallene fra Storbritannia og Norge når det gjelder andel fornybar energi. Jeg tror
                  at uansett vil vi kunne registrere, som forrige replikant var inne på, at i
                  påvente av grønne sertifikater legger Fred. Olsen, REC-gründer Bjørset, Hammerfest
                  Energi og Statkraft sine viktigste kort i utlandet. 

Statsråd Riis-Johansens forgjenger, Åslaug Haga, uttalte for vel et år siden
                  følgende: 

«Jeg blir urolig når jeg registrerer at de store investeringene innenfor
                     fornybar energi skjer utenfor Norge. Det kan vanskelig forstås på annen måte
                     enn at de ordninger vi har i Norge er for dårlige.» 

Jeg håper at jeg har sitert Åslaug Haga korrekt. Hva er det statsråd Riis-Johansen
                  her har forstått som Åslaug Haga da ikke i det hele tatt forstod? 

 Mitt poeng er at vi nå har utviklet på energiområdet – også inn mot el – det samme
                  som på olje- og gassområdet, store norske selskaper som opererer europeisk, og vi
                  kan vel også si globalt. Og på samme måte som StatoilHydro har utviklet seg til å
                  bli et stort selskap som foretar store investeringer på norsk sokkel, gjennom også
                  å være god på andre lands markeder, tror jeg at Statkraft, som jo er stor på
                  fornybar energi, henter kompetanse også ved å investere ute. 

Så jeg mener at det at Statkraft f.eks. er til stede på britisk sokkel, britisk
                  sektor, og er med på den satsinga som der blir gjort nå, kan være et viktig bidrag
                  til at Statkraft blir god når vi skal utvikle norsk sektor, når vi skal få fram
                  f.eks. offshore vind i Nordsjøen, Norskehavet og eventuelt nordover derfra. 

 Statsråden prøver å tillegge meg meninger som jeg ikke har, og som jeg heller ikke
                  uttalte i mitt innlegg, om å ha ferdig spikrede opplegg når det gjelder grønne
                  sertifikater. Det har aldri tidligere vært i min munn, men jeg måtte nå sitere
                  statsråden på dette. 

Jeg har lyst til å gå til brevet som statsråden skrev til komiteen 28. august:
                  «(…) høyere støttenivå for å utløse nye prosjekter». På hvilke områder har
                  statsråden lagt til rette høyere støttenivå når det gjelder småkraft, bølgekraft,
                  solenergi og saltkraft, i forhold til det signalet som statsråden sendte til
                  komiteen 28. august? 

 Det er et todelt svar på det. 

På de områdene som er nevnt utenom vind, har Enova sittet og vurdert hva som skal
                  til for å få lønnsomme prosjekter opp å gå. Når det gjelder vind, har vi hatt en
                  diskusjon rundt 25 pst.-grensen på støtte, som nå er tatt bort, fordi vi så at ved
                  forrige tildelingsrunde ble støtte gitt uten at prosjekter ble realisert. Så det
                  er helt åpenbart at en støtteandel på 25 pst. var for lite for å realisere de
                  store vindkraftprosjektene. 

Nå har Enova fått sju søknader når det gjelder vind. Det er søknader som er basert
                  på mulighet for høyere støtte enn 25 pst. Jeg forutsetter at det også bidrar til
                  at vi får opp vindkraftprosjekter som ellers ikke ville kommet opp som følge av
                  det regelverket vi hadde tidligere. 

 Det er ikke grunnlag for å si at forrige replikant og jeg hadde ulik tilnærming
                  når det gjelder grønne sertifikater. Det jeg sa, var at det kan diskuteres hvor
                  langt prosjektet hadde kommet. Men det viktigste er å slå fast at den forrige
                  regjeringen ønsket et opplegg med grønne sertifikater. Denne regjeringen valgte
                  det bort. 

I klimaforliket står det at en skal ta opp forhandlinger med Sverige om et grønt
                  sertifikat-marked. Hvis ikke det er på plass sommeren 2008, skal en få et
                  alternativ som er like kraftfullt. Det Regjeringen har kommet med, er et påfyll av
                  Energifondet med 10 milliarder kr, som gir økt avkastning i 2010. Kan statsråden
                  forklare meg hvordan en avklaring med Sverige sommeren 2008, som ville gitt
                  forutsigbarhet for dem som venter på å ta en investeringsbeslutning, kan erstattes
                  av et system som gir mer penger i 2010? 

 Det som er gjort for å få bedre incitamenter for å få opp enkeltprosjekter, er at
                  begrensninga på støtte til prosjekter er tatt bort. Sånn sett gir det altså
                  mulighet for bedre økonomi i det enkelte prosjekt enn tidligere, ved at en har
                  hatt den begrensninga på 25 pst. Det er det konkrete som er gjort for å få bedre
                  lønnsomhet i det enkelte prosjekt. 

Når det gjelder nivået på støtte totalt, er det riktig som representanten
                  Kvassheim sier, at vi nå har lagt et løp med avsetninger via Energifondet. Det
                  betyr at det kommer til å være en gradvis økning av den totale støtten også
                  framover. 

 I januar 2006 ble det skrevet i Montel Powernews at svenske forhandlere som hadde
                  forhandlet med den norske regjeringen ved første forsøk, hadde inntrykk av at de
                  norske forhandlerne egentlig ikke ville ha noen løsning, og de tolket det som det
                  handlet om at man i Norge ønsket en veldig teknologispesifikk grønt
                  sertifikat-ordning. Dette er et prinsipp som det kan være greit at statsråden
                  avklarer for Stortinget. Det handler for så vidt om et ja eller et nei til
                  småkraft. Det handler også om et ja eller et nei til bioelkraft basert på
                  bioenergi i industrien. Men det er først og fremst et prinsipp dette handler om. 

Er det slik at statsråden i disse forhandlingene som pågår nå, vil legge til grunn
                  et mål om mest mulig teknologinøytralitet i ordningen med grønne sertifikater?
               

 Som vi både i dag og tidligere har vært inne på gjentatte ganger, er
                  forhandlingene nå i gang – og i en tidlig fase knyttet til det som skjer rundt EUs
                  fornybardirektiv. Som jeg sa i Stortinget også sist onsdag, mener jeg det blir
                  helt feil av meg nå å begynne å gå inn og kommentere/vurdere enkeltelementer i
                  forhold til en forhandlingssituasjon og en forhandlingsløsning. 

Min ambisjon er å få på plass et opplegg som er så bra som overhodet mulig med
                  hensyn til det vi ønsker å få på plass knyttet til å få fram ny fornybar energi i
                  Norge. 

 Replikkordskiftet er avslutta. 

Dei talarane som heretter får ordet, har ei taletid på inntil 3 minutt. 

 Det er en betydelig presset statsråd som nå går bort fra forrige ukes feilaktige
                  påstander om at denne regjeringen har gjort svært mye innenfor grønne
                  sertifikater, og at den forrige regjeringen ikke hadde gjort noe som helst. Jeg er
                  glad for at statsråden nå presiserer sine påstander, for saken er den at Bondevik
                  II-regjeringen gjorde svært mye for å ha et grønt sertifikat-marked på plass, noe
                  som ville ha gitt et helt annet støttesystem og en helt annen kraftutbygging
                  innenfor fornybar energi. 

Jeg synes det er en god idé å begynne slik som representanten Kvassheim gjorde,
                  nemlig med at klimagassutslippene i Norge øker, Norge går i feil retning, og vi
                  ser at vi ikke gjør nok. Vi ser at store norske selskaper, som Statkraft og Fred.
                  Olsen Renewables, faktisk investerer betydelige summer ute, men unnlater å
                  investere like mye hjemme. Det er nettopp fordi støttesystemet i Norge er langt
                  fra så godt som det man finner ute. Man kan sågar si at Norge har et av de
                  dårligste støttesystemene for fornybar energi sammenlignet med resten av Europa.
                  Regjeringens svar er utelukkende Enova. Man kommer i debatt etter debatt tilbake
                  med Enova som svar og nærmest sier: Hva er spørsmålet? 

Da grønne sertifikater ble vraket av Regjeringen, ble dette storting lovet minst
                  like gode støttesystemer som det grønne sertifikater ville ha gitt. Da er det jo
                  pussig å se at ni av ti planlagte vindkraftprosjekter etter vrakingen av grønne
                  sertifikater ligger i en skuff. Det er en samlet opposisjon som ivrer for grønne
                  sertifikater, og ser at det vil være betydelig bedre enn det som så langt har
                  kommet fra Regjeringen. Det er også grunnen til at dagens opposisjon står sammen
                  om å foreslå et nasjonalt grønt sertifikat-marked, som vi alle er innforstått med
                  er en overgangsordning, og som ikke er å foretrekke framfor et internasjonalt
                  sertifikatmarked. 

Norge kommer til å bli innbefattet i EUs fornybardirektiv, og det vil være svært
                  viktig at Norge allerede nå gjør seg klar til å få utnyttet det på best mulig
                  måte. Vi har mye å gjøre nasjonalt. 

La meg bare avslutningsvis gi statsråden noen gode forslag, for det tror jeg
                  statsråden trenger: Bruk penger på saksbehandling innenfor NVE – gjør også den
                  saksbehandlingen betydelig mer ja-orientert! Fjern fylkesmannen og fylkeskommunen
                  i saksbehandlingen, og overfør mye til lokaldemokratiet! Og: Se på
                  avkastningskravet i Enova – også med hensyn til støtteandel! 

Gunn Olsen hadde her overtatt presidentplassen. 

 Lat meg begynne med å nemne at eg synest det er passeleg freidig for så vidt av
                  Venstre, men i alle fall av Høgre å vise til dei auka CO

2

-utsleppa som
                  vi no har fått, når vi veit kvar dei CO

2

-utsleppa kjem frå, og når vi
                  veit kva politikk som blei ført i førre perioden når det gjaldt å avgrense
                  utslepp. 

Debatten i dag handlar om fornybar energi og om grøne sertifikat. Det blir hevda
                  at planane var lagde då den nye regjeringa tok over. Tidlegare olje- og
                  energiminister Odd Roger Enoksen svara bekreftande då vi spurde han om det: Ja,
                  planane var lagde – dei var lagde i ein skuff. 

Vi har etter kvart teke tak i mange av dei feila som den førre regjeringa gjorde i
                  sin energipolitikk, og vi har rydda opp etter den førre regjeringa. Det gjeld også
                  med omsyn til NVE, som var nemnt her. 

Så kan eg ha respekt for at vi har ulike syn når det gjeld ordninga med grøne
                  sertifikat. Men det som eg må ta avstand frå, er den elendigheitsbeskrivinga som
                  særleg Framstegspartiet kjem med frå talarstolen når det gjeld
                  fornybar-produksjon. Det er altså slik at i den avtaleperioden ein er inne i når
                  det gjeld fornybar-produksjon, er det kontraktsfesta med Enova 18 TWh. Berre for
                  vasskraft, som vi skal snakke om seinare her i dag, var det i fjoråret gitt
                  klarsignal for 1,2 TWh, og det er meldt inn og søkt om 7,5 nye TWh med dagens
                  regime. Så er det sjølvsagt lov å ynskje seg meir, men eg trur det er på tide at
                  Framstegspartiet tek ein runde rundt i landet og ser på det som skjer i dag på
                  fornybar energi-området, og på den produksjonen som er i gang. Ein har jo frå
                  Framstegspartiets side i denne salen til og med gjort forsøk på å prate seg vekk
                  frå eigne programformuleringar – turbinar, rørgater, vindparkar og biovarmeanlegg
                  kan ein ikkje snakke seg vekk frå. Ein kan reise ut og ta og kjenne på dei, og i
                  delar av dette landet handlar faktisk debatten om nett – ein debatt som vi
                  riktignok skal ha seinare her i dag – om å byggje ein kapasitet for nett som gjer
                  at den nye energiproduksjonen som er under oppsegling, kan førast ut av dei områda
                  der han blir produsert. 

Som sagt: Det er lov å ynskje seg meir, men eg trur det hadde tent
                  Framstegspartiet til ære å vere noko meir nyansert med omsyn til kva som er
                  realitetane når det gjeld produksjon av fornybar kraft i landet vårt. 

 Ketil Solvik-Olsen viste til at samtlige 14 høringsinstanser foretrekker grønne
                  sertifikater. Ja, det er vi enige om, alle sammen. Dette forslaget handler om om
                  man skal bruke ressurser og tid på å utrede noe som uansett bare skal være en
                  overgangsordning som man har tenkt på, som man har vurdert før, og som ekspertene
                  på sertifikater mener vil fungere dårlig. Det mente de ikke bare i 2004, som
                  representanten Kristiansen hevdet, det har blitt uttalt senest som en kommentar
                  til det forslaget vi diskuterer i dag. Vi er i samtale med Sverige, det finnes en
                  tidsplan. Det må da være fornuftig å bruke kreftene og fokuset på å få til det.
                  Man kan godt kalle dette et skritt på veien. Men det er ikke slik at et nasjonalt
                  sertifikatmarked kan koples på et internasjonalt marked over natta. Det må jobbes
                  med å få på plass felles markedsplasser, opprinnelsesgarantier osv. som
                  fornybardirektivet kommer til å kreve. Man kan få inntrykk av at dette er en helt
                  ukomplisert prosess. 

Opposisjonen har brukt mye tid i denne sal på å klage over uforutsigbarhet og
                  flere omfattende endringer i rammebetingelsene over kort tid. Tatt i betraktning
                  den betydelige satsingen som man faktisk har hatt gjennom å doble Enovas rammer på
                  dette området, har den klagesangen til tider nådd høyder som det er litt vanskelig
                  å forstå. Men jeg skal gi opposisjonen rett i at det vi først og fremst trenger
                  nå, er forutsigbarhet. Et sertifikatmarked med for lite volum blir fort noe av det
                  mest ustabile, mest uforutsigbare man kan tenke seg, gjennom en prissetting som
                  ikke fungerer. Jeg tror alle forstår at det å gjøre en investeringsbeslutning når
                  man ikke aner hva sertifikatprisen kommer til å bli, er rimelig håpløst. Poenget
                  med grønne sertifikater er ikke å fjerne all risiko fra utbygger. Det er ikke å
                  eliminere markedskreftene, men det er å sørge for lønnsomhet over tid i ellers
                  usikre fornybar-prosjekter. Det oppnår man ikke i et ustabilt marked, man oppnår
                  det fundamentalt motsatte. 

Skovholt Gitmark gav råd til statsråden om å tilføre mer ressurser til NVE. Det er
                  rimelig freidig all den tid saksbehandlingskapasiteten i NVE er blitt doblet siden
                  2005 og nye 35 mill. kr kommer på plass i 2009-budsjettet. Forslaget som er lagt
                  fram i dag, er et forslag som vil koste mye mer enn det gagner. La oss holde fokus
                  på det som er hovedmålet vårt, det er det eneste fornuftige. 

 Det er snodig retorikk når Regjeringen kjefter på Høyre for at det ikke er et
                  grønt sertifikat-marked, når en på tre år selv ikke har klart å levere et grønt
                  sertifikat-marked. Det er meningsløs debatt. 

Så registrerer jeg at representanten Sande prøver å misforstå det jeg sier. Jeg
                  har ikke kjeftet på bransjen for at de ikke leverer prosjekt. Jeg har kjeftet på
                  at det politiske systemet ikke klarer å realisere prosjektene. Da kan en godt se
                  på dem som jobber i bransjen selv. Trond Ryslett, styreleder i Småkraftforeningen,
                  sa til bladet Energi at det må være ergerlig for Regjeringen eller rød-grønne
                  politikere å se at kraftprosjekt realiseres på tross av og ikke på grunn av
                  Regjeringens politikk. 

Dette er en av dem som jobber i bransjen, som altså opplever at de ikke får støtte
                  fra Regjeringen, men at Regjeringen jobber mot dem. Det betyr heldigvis ikke at
                  bransjen fullstendig legger seg på rygg og ikke gjør noe. Men det er altså en
                  propp i politikk, i rammebetingelser og i myndighetsorgan som gjør at en ikke får
                  realisert mer. Da kan en godt glede seg over de 1,2 eller 1,7 TWh som en gir
                  konsesjon til, men potensialet er så uendelig mye større. Hele poenget med disse
                  debattene vi har i dag, er at alternativet til Regjeringens politikk ikke er et
                  vakuum, men at andre politiske valg hadde gjort at en hadde fått større og bedre
                  resultater og brukt mindre penger på det. 

Representanten Marthinsen synes det er bortkastet tid å utrede et opplegg der vi
                  håper på fusjonering med Sverige, altså at et norsk grønt sertifikat-marked kan
                  slås sammen med en svensk ordning. Isteden skulle det altså være en langt bedre
                  tilnærming å utvikle en investeringsstøtteordning som alle er helt enige om skal
                  skrinlegges. Det er det meningsløse her. Hvis en skal utvikle et norsk system, må
                  jo poenget være å utvikle et system som en senere drar nytte av når en kommer inn
                  i et større marked, ikke noe som en legger vekk og som gjør at bransjen
                  fullstendig må omstille seg i forhold til virkemiddelbruk og hvordan ordningen
                  fungerer. Et norsk grønt sertifikat-marked med sine svakheter ville uansett være
                  et skritt i retning av at bransjen forstod hva de møtte når de skulle inn i et
                  svensk marked. Jeg vil derfor gjerne at representanten Marthinsen forklarer
                  logikken i dette. 

Til slutt: I replikkordskiftet nekter statsråden fortsatt å kommentere Soria
                  Moria-erklæringens punkt om grønne sertifikat og at småkraftverk ikke er med. Jeg
                  har full respekt for at en under en løpende forhandling ikke går rundt og sier hva
                  status er. Men her snakker vi om en prinsippavklaring før en begynner med
                  detaljforhandlingene, der en samlet energi- og miljøkomité i innstillingen til
                  budsjettet nå sier at òg småkraftverk er en del av det en bør satse på. I
                  fjorårets innstilling var det ikke med, nå er det med. Da synes jeg at Regjeringen
                  bør oppklare for Stortinget om en nå tar med småkraftverk i forhandlingene med
                  svenskene, framfor å gjemme seg bak en slags informasjonsgreie. Hvis det er så
                  problematisk for Regjeringen å si det åpent i Stortinget, kan en heller få
                  taushetserklæring fra samtlige i komiteen, og si hva en vil gjøre med det. Det er
                  feigt å gjemme seg bak dette og skjule sin dårlige politikk når det gjelder
                  småkraftverk. 

 For Kristelig Folkeparti er det å være gode forvaltere å bruke de ressursene vi
                  har. Norge har mye vannkraftressurser og de har vi brukt. Derfor har vi en høy
                  fornybar- andel på over 60 pst. Men at vi har en høy fornybarandel på 60 pst. vil
                  ikke si at vi i dag er ledende når det gjelder utvikling og utbygging av fornybar
                  energi. Å trekke parallellen fra de 60 prosentene til dagens situasjon er for meg
                  et retorisk triks som statsråden prøvde seg på i forrige uke i denne sal, og det
                  står jeg på. 

I min replikk til statsråden utfordret jeg ham på det svaret han har gitt i
                  komiteen, at han vil ha høyere støttenivå for å utløse nye prosjekter. Statsråden
                  brukte da 45 sekunder av svarreplikken på å snakke om vindkraft. Jeg nevnte ikke
                  vindkraft, men småkraft, bølgekraft, solenergi og saltkraft og hvilke høyere
                  støttenivå disse fire områdene har fått som en overgangsordning til vi kommer dit
                  vi vil alle sammen: det felles grønne sertifikat-markedet med Sverige, som
                  forhåpentligvis bare er første start på et større sertifikatmarked sammen med
                  andre land. 

 Marianne Marthinsen har hatt ordet to ganger og får ordet til en kort merknad,
                  begrenset til 1 minutt. 

 Representanten Solvik-Olsen etterlyser logikken i mitt innlegg. Logikken handler
                  om ikke å begi seg ut på å utrede et nytt rammeverk for fornybar-bransjen samtidig
                  som vi er i dialog om et felles sertifikatmarked. Dette vil være to forskjellige
                  ting. Vi bruker ikke krefter på å utvikle et nytt overgangssystem, slik som
                  representanten Solvik-Olsen hevder. Vi styrker en ordning som vi allerede har,
                  gjennom å oppheve taket på investeringsstøtten til vindkraft på 25 pst. Det er
                  forutsigbarhet, og det er det opposisjonen har etterlyst – her får de det. Det er
                  logikken. 

 Flere har ikke bedt om ordet til sak nr. 5. 

(Votering, se side 914) 





                    

 Under debatten har Ketil Solvik-Olsen satt fram et forslag på vegne av
                     Fremskrittspartiet, Høyre, Kristelig Folkeparti og Venstre. Forslaget lyder: 

«Stortinget ber Regjeringen utrede et nasjonalt marked for grønne
                        sertifikater, og legge dette frem for Stortinget på en egnet måte i løpet av
                        våren 2009.» 

Det voteres alternativt mellom dette forslaget og komiteens innstilling. 

Komiteen hadde innstilt: 

Dokument nr. 8:132 (2007–2008) – om representantforslag fra
                  stortingsrepresentantene Elisabeth Aspaker, Elisabeth Røbekk Nørve, Øyvind
                  Halleraker og Ivar Kristiansen om å be Regjeringen utrede et nasjonalt marked for
                  grønne sertifikater – vedlegges protokollen. 

Votering:

Ved alternativ votering mellom komiteens innstilling og forslaget fra
                     Fremskrittspartiet, Høyre, Kristelig Folkeparti og Venstre ble innstillingen
                     bifalt med 55 mot 51 stemmer.

(Voteringsutskrift kl. 21.36.03)


                    
                    

 Etter ønske fra energi- og miljøkomiteen vil presidenten foreslå at taletiden blir
                  begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Når det gjelder Dokument nr. 8:133 for 2007–2008, om
                  nettpolitikk, er jeg glad for at vi er en enstemmig komité som avgir en
                  innstilling i dag. Vi oppfatter vel elektrisitetsnettet som en ømfintlig nerve i
                  en sammenvevd infrastruktur. Vi er avhengige av at infrastrukturen fungerer, og at
                  den er optimal, ikke minst med tanke på forsyningssikkerheten. Det er nettopp der
                  elektrisitetsnettet har en uvurderlig betydning. 

De fleste funksjoner i dagens samfunn er rettet inn mot at forstyrrelser i
                  elektrisitetsforsyningen vil få store, og kanskje til dels dramatiske,
                  konsekvenser. Dette forholdet påpekte den rød-grønne regjeringen allerede ved
                  tiltredelsen. Jeg tror at vi uomtvistelig kan slå fast at når det gjelder
                  forsyningssikkerhet og forholdet til elektrisitetsnettet nå i 2008, er dette
                  vesentlig annerledes enn da dagens rammebetingelser ble utviklet tidlig på
                  1990-tallet. Det var et mål da rammebetingelsene ble satt, at en skulle ta ut
                  investeringer, og kapasiteten i de investeringer som var foretatt både på 1980- og
                  1990-tallet, og som kanskje var i største laget. 

Da forslaget i denne saken kom opp, var det stor enighet om beskrivelsene bak
                  forslaget fra komiteen. For å komme i inngrep med problemstillingen ut fra at
                  forslagsstillerne ønsket en stortingsmelding, har en samlet komité nå sluttet opp
                  om at en så raskt som mulig ønsker å gå til verks med temaet. 

Regjeringen har jobbet med en gjennomgang av evalueringen av energiloven i lang
                  tid, og det nærmer seg vel en avslutning på det arbeidet. Det er helt naturlig at
                  nettpolitikken gjennomgås i den forbindelse. Det er ingen tvil om at vi ser klare
                  og store utfordringer i elektrisitetsnettet vårt, selv om det er variabelt
                  ettersom i hvilken landsdel eller hvilket område en er. 

Investeringsincentivene er annerledes enn de burde være. Vi ser at vedlikeholdet
                  blir utsatt nettopp for å tiltrekke seg penger, og vi ser en fornyelsestakt
                  enkelte steder som tilsier over 100 år. En sårbar infrastruktur som
                  elektrisitetsnettet er, vil møte problemer når det er situasjonen. Likeledes ser
                  vi at forholdet til nett og produksjon er variert, og at det ikke alltid er godt
                  nok ivaretatt. Hvis en går på det overordnede perspektivet på sentralnettet, ser
                  en at Midt-Norge har slitt med å være utestengt fra viktige kraftområder. I sommer
                  da kraftutvekslingslinjer til omverdenen var ute av drift en periode, så vi at
                  Sørøst-Norge hadde innestengt kraft med dertil lave priser. Så det er helt
                  vesentlig både for prissetting og for forsyningssikkerhet at nettet fungerer
                  optimalt. 

Vi ser også nå, i forbindelse med de diskusjonene som har vært i forkant av denne
                  saken her i salen, at det å lage en ordning for grønne sertifikater ikke
                  automatisk vil føre til at en får mer kraftproduksjon i Norge, spesielt med tanke
                  på at det mange steder er vanskelig å tilknytte seg nettet, og at det er
                  kraftutbygger som i mange tilfeller må bære kostnadene alene. Det er mange
                  sammensatte problemstillinger som en er godt kjent med over tid, og det har vært
                  jobbet med temaet. 

Vi er en enstemmig komité som ønsker å ha en gjennomgang av dette i forbindelse
                  med evalueringen av energiloven, og det arbeidet er jo allerede godt i gang. Når
                  jeg anbefaler innstillingen fra komitélederen, har jeg lyst til å understreke at
                  jeg tror det er viktig å få en så bred gjennomgang av nettpolitikken som overhodet
                  mulig innenfor de tidsrammene som er tilgjengelige, og likeledes at tiltak for å
                  løse de problemstillingene som en nå ser, ligger klart i dagen, blir løst så raskt
                  som mulig. 

 Nettpolitikk er viktig, men blir ofte glemt som en del av den store
                  energipolitiske helheten – uten nett, ingen strøm. Slik sett gav saksordføreren en
                  god redegjørelse. 

Det ble vi òg påminnet om på Scan-REF-konferansen på Lillestrøm – om den fornybare
                  energi-satsingen – der flere politikere burde ha vært til stede og hørt
                  analytikeren fra England, som viste til de store satsingene en har hatt der borte
                  når det gjelder fornybar energi, men at de i den sammenheng glemte å ta med
                  nettpolitikken. Dermed ble stort sett alt fem år forsinket før man fikk kraften på
                  nettet. Det samme har det vært fare for skulle skje her. Nettpolitikk har ikke
                  vært noe som har opptatt storting og regjering i så stor grad som den burde. Stort
                  sett har en kun fått politisk debatt i media om dette når en har protestert på
                  kraftlinjer som Statnett har ønsket å bygge rundt i landet, og som i tillegg har
                  vært svært nødvendige kraftlinjer. 

Energi- og miljøkomiteen har gjennom et seminar med nettbransjen fått merke at
                  incentivsystemet ikke har vært bra. Når det gjelder vedlikehold, tilsier systemet
                  at en tyner nettet til det uforsvarlige ved at en nærmest helst skal oppgradere
                  nettet dagen før det krasjer. Utfordringen er at en ikke vet hvilken dag det kan
                  skje. En har òg et incentivsystem som ikke gir gode nok signal med hensyn til å
                  utløse nye traseer for å få på plass mer fornybar kraft. 

I Hordaland ser BKK-Nett et enormt potensial ved å kunne fordele kostnader og ikke
                  minst inntekter annerledes, som vil gjøre at de kan få på plass minst 1 TWh ny
                  fornybar småkraft – gjerne 3,5 TWh – hvis alle får ja. Det som er poenget her, er
                  at denne småkraften i utgangspunktet er lønnsom, uten støtte. Med en kraftpris på
                  40 øre er det en verdiskaping på over 400 mill. kr, som en her går glipp av ved at
                  politikken svikter. I Hordaland går en altså glipp av over 1,4 milliarder kr i
                  verdiskaping i året, hvis en regner med 3,5 TWh, som følge av at politikken
                  svikter ved at nettselskapene ikke har de nødvendige incentivene. 

Jeg synes ikke det er noen vits med en stor retorikk i denne saken. Jeg vil gi
                  enorm honnør til regjeringspartiene, som i denne saken har gitt regjeringen sin en
                  arbeidsordre. Den arbeidsordren, som en har etterlyst i alle de andre sakene som
                  vi har behandlet, og i de neste to sakene som vi skal behandle, har kommet her.
                  Det er første gang, så langt som jeg kan huske, at de rød-grønne partiene har
                  mannet seg opp til å gjøre det, og det synes jeg det står respekt av. Da håper jeg
                  òg at Regjeringen leverer en runde på dette i energimeldingen, som faktisk ikke
                  bare blir en omtale av temaet, men at en kommer med konkrete forslag til endringer
                  i og med at det er energiloven en behandler, og ikke en melding. 

Igjen vil jeg gi honnør til saksordfører og til de rød-grønne, som sørger for at
                  det er en samlet komité som står bak forslaget. 

 Jeg må bare si at fra Høyre leverte dette forslaget og til i dag, har også
                  forventningene blitt skrudd betraktelig opp. Det er all grunn til å gi
                  saksordfører honnør for hans håndtering av denne særdeles viktige saken som sådan.
                  Jeg tror derfor at denne måten å håndtere forslag fra opposisjonen på kan være et
                  eksempel til etterfølgelse, uten at noen behøver å misforstå intensjonen bak det
                  jeg sier nå, fordi dagens nettpolitikk har jo sin historie tilbake til
                  gjennomgangen av energiloven i 1990. Det har rent mye vann i havet og gjennom
                  nettet siden den tid. I dag er vi i en helt annen situasjon og har en helt annen
                  utfordring. 

Jeg tror at den massive tilbakemeldingen fra nettbransjen har bidratt til at vi i
                  dag får dette anmodningsvedtaket enstemmig på plass, et utredningsarbeid som jeg
                  tror er jobb stor nok for departementet å ta fatt på. Jeg håper at departementet
                  faktisk tar dette inn over seg, og at man gjør det som et enstemmig storting i dag
                  ber om, for det er et sterkt behov for en gjennomgang. 

Hvordan skal vi klare å utvikle nettet i Norge i takt med utbygging av ny energi,
                  herunder også ny fornybar energi? Dette har jo flere tiårs perspektiv over seg.
                  Når jeg i dag ser på eksempelvis en av kommunene i min valgkrets, Beiarn, som har
                  et potensial på 600 GWh ny fornybar energi, er det altså ingen der som føler seg
                  forpliktet eller økonomisk i stand til å ta hånd om denne særdeles verdifulle
                  ressurs, fordi vi i dag ikke har et system som tar høyde for å utvikle nettet i
                  takt med utbyggingen. 

Vi må foreta en ny gjennomgang når det gjelder fordeling av kostnader. Vi må ha
                  nye incentiver på plass som kan stimulere til utvikling og utbygging, og vi må ha
                  klarere definerte ansvar på plass. Har det vært slik at ressurs- og
                  kundegrunnlaget ligger i forskjellige deler av landet, vil det kanskje bli
                  tilfellet i enda større grad i tiden fremover. 

Det er bare å slå fast, uavhengig av hvem som skal føle ansvaret, at man politisk
                  på mange måter har feilet med hensyn til å levere nettbransjen lukrative
                  rammevilkår. Vi har gjennom klimaforliket bl.a. en ambisjon og en målsetting om å
                  få på plass 30 TWh ny fornybar energi i Norge innen 2016. Uten en vellykket
                  nettpolitikk vil vi aldri klare denne målsettingen. 

Vi har også registrert i den høringsprosessen vi har hatt, at skal vi komme noen
                  raske steg videre, må vi bort med NVEs detaljregulering av bransjen. Den medfører
                  tap av tid, tap av tempo, den skaper flere hinder enn det som godt er, og den har
                  fremfor alt avstedkommet at det er for dårlig dialog mellom
                  reguleringsmyndighetene og dem som sitter med ansvaret i de 140 nettselskapene vi
                  har rundt omkring i landet. 

Jeg tror det er all grunn til å stille spørsmål ved om vi skal ha dagens
                  nettstruktur når vi ser 20–30–40 år fremover. Vi har 140 forskjellige operatører.
                  Nær halvparten av dem har mindre enn 5 000 forbrukskunder, mens det på den andre
                  siden kun er fem nettselskaper som har mer enn 100 000 forbrukskunder. Hvem er det
                  som har økonomisk ryggrad til å bære de byrder som skal til på dette området?
                  Slike spørsmål er det all grunn til å stille. 

Derfor må investeringsincentivordningene styrkes, og nettselskapene må ikke tape
                  på tilknytning av gode fornybar-prosjekter. Dagens politikk må stimuleres på en
                  helt annen måte enn før, og jeg er veldig glad for at det er et enstemmig storting
                  som står bak denne tilnærmingen. 

 Endelig har vi en sak hvor Regjeringen kommer opposisjonen i møte og vedtar god
                  politikk, selv om den ikke er foreslått av den selv. Det er et faktum at vi har
                  behov for en bredere analyse av de virkninger som har vært av nettutviklingen
                  siden innføringen av energiloven i 1990. 

Klimaforliket har også satt en ny standard for norsk energipolitikk, med store
                  krav til å endre rammebetingelsene for nettvirksomhetene. I framtiden vil vi øke
                  produksjonen av fornybar energi betydelig, samtidig som vi skal redusere bruken av
                  fossilt brensel og bruke energien mer effektivt. Olje- og gassvirksomheten vil
                  kreve mer energi i framtiden etter som flere installasjoner vil måtte
                  elektrifiseres med strøm fra land. 

Den nye energipolitiske dagsordenen krever en ny nettpolitikk. Når Regjeringen nå
                  går med på å foreta en gjennomgang av nettpolitikken i forbindelse med
                  evalueringen av energiloven, forventer Kristelig Folkeparti at en foretar
                  tilstrekkelige grep for å møte framtidens utfordringer. 

Et veldig viktig overordnet område er forutsigbarhet – at det er forutsigbarhet i
                  forhold til investeringer, at de som skal investere, vet hva de kan forvente seg.
                  Investeringsincentivene må styrkes. Nettselskapene må ikke tape på tilknytning av
                  gode fornybar-prosjekter eller utbygging av fjernvarme. Vi må kunne få til en
                  sanering av gammelt nett der dette er fornuftig. Konsesjonsbehandlingen bør
                  forenkles og effektiviseres, og kostnadsfordelingen ved utbygging av nett i
                  regioner med mye fornybar energi bør gjennomgås med tanke på å lette
                  nettkostnadene for forbrukerne lokalt. 

Kristelig Folkeparti har store forventninger til evalueringen av energiloven på
                  dette punktet, men også på punkt som man i denne sal tidligere har vært enig om
                  skal legges inn i energiloven. Vi ser fram til å få denne til behandling i god tid
                  før sesjonen er ferdig, slik at vi kan få en god behandling av en så stor og
                  viktig sak. 

 (komiteens leder): Komiteen har vært opptatt av å få fram at dette er en viktig
                  sak. Vi har hatt en konstruktiv prosess hvor vi har belyst problemstillingene og
                  fått innspill fra ulike aktører, selskaper i ulike deler av landet, av ulik
                  størrelse. 

Det er positivt at komiteen har samlet seg om en felles konklusjon, en klar
                  henstilling til Regjeringen om å komme raskt tilbake med en sak om nettpolitikken.
                  Her er det store utfordringer knyttet både til vedlikehold og utbygging. Det
                  framstår som åpenbart at incentivstrukturen ikke er godt nok tilpasset behovene,
                  og det er mange eksempler på at det ikke er lønnsomt å få til investeringer på det
                  tidspunktet som ville vært det mest gunstige av hensyn til nettet. 

Det er også behov for justeringer for å sikre nettutbygging som kan betjene den
                  utbyggingen av fornybar energi-produksjon som vi har hatt og skal ha i de kommende
                  årene. Det er veldig viktig at vi ikke får en ny kjelke i veien for en fornybar
                  energi-produksjon gjennom en nettpolitikk og en nettstruktur som ikke er tilpasset
                  behovene. Her er fordelingen av kostnadene et sentralt stikkord. 

Venstre er veldig opptatt av at vi skal ha trykk i arbeidet med å få fram
                  rammevilkårene for en storstilt satsing på marin energi-produksjon. Her vil også
                  nettilknytning og nettutbygging være en sentral del av den strategien som skal
                  legges fram for Stortinget. Jeg er opptatt av at man holder trykket oppe på det
                  elementet av satsingen. 

Det vil i forbindelse med marin energi-produksjon bli økt oppmerksomhet rundt
                  vannkraftressursene våre og muligheten for å bygge opp mer effekt knyttet til dem.
                  Det vil også by på utfordringer knyttet til nettutbygging, men det er viktig,
                  fordi et samspill mellom marin energi-produksjon og våre vannkraftressurser kan
                  øke verdien på begge delene. 

Framføring av kraftlinjer er ofte kontroversielt. Selv om det vanlige i framtiden
                  vil være at høyspentlinjer går i luftspenn, mener Venstre det er behov for et
                  regelverk som gir åpning for at en i større grad bruker jord- og sjøkabel på
                  enkelte sårbare strekninger. Tidligere olje- og energiminister Haga lovte at det
                  skulle komme nye retningslinjer som klargjorde at det var mulighet for slik
                  alternativ framføring på en del strekninger. Jeg har fått et annet svar fra dagens
                  energiminister, som mener at det allerede er gitt signaler om en slik økt åpning
                  for jord- og sjøkabel. Jeg er veldig opptatt av at en i den videre nettpolitikken
                  også har en justering på dette området som gjør at en ikke er låst i de gamle
                  forskriftene og i de gamle formuleringene som Stortinget hadde for snart ti år
                  siden. 

 Jeg synes det har vært holdt mange gode innlegg i denne saken. Jeg kan godt starte
                  med å vise til Ketil Solvik-Olsen, som var opptatt av at dette var et område som
                  ofte ble glemt. Det er i grunnen det som også er min tenkning rundt dette. Når jeg
                  har sagt ganske mye om dette i ulike innlegg jeg har holdt de siste månedene, har
                  det nettopp vært inngangen: Det som går på beredskap, det som går på å være føre
                  var, og det som går på å gjøre de litt trauste og langsiktige investeringene,
                  forsvinner i debatten. 

Så kunne jeg legge til at i tillegg til at det blir diskusjon når en eventuelt
                  skal strekke nye linjer, blir selvsagt diskusjonen og fokuseringen stor når
                  strømutfallet er der. Det har vi jo sett i noen tilfeller, og det understreker
                  bare viktigheten av dette området. Jeg synes det er bra at det er et samlet
                  storting – slik jeg oppfatter det – som ønsker å løfte fokuset på nett og
                  nettpolitikk. Jeg skal da gjøre mitt til at vi også kan bruke tid både på å få
                  nytt lovverk på plass i løpet av denne perioden, og på diskusjoner rundt disse
                  spørsmålene mer generelt. Jeg hører jo temaer som blir tatt opp eksplisitt i
                  debatten her nå, og jeg ser at de også er sammenfallende med de spørsmålene som
                  jeg nå sitter og vurderer i forhold til innhold i evalueringa av energiloven. Så
                  det er helt åpenbart at mye av dette vil vi komme tilbake til. 

La meg bare kort gi noen kommentarer rundt dette. Et stabilt, sikkert og effektivt
                  kraftsystem er en forutsetning for samfunnsutviklinga. Overføringsnettet for strøm
                  er kanskje, når det kommer til stykket, den viktigste infrastrukturen vi har av
                  alt rundt det. Grunntenkinga i mitt arbeid som olje- og energiminister er – og vil
                  alltid være – at god forsyningssikkerhet til alle strømkunder i hjem og næringsliv
                  er en prioritert oppgave. Det betyr at jeg er opptatt av hva som skal til for å
                  sikre det. Jeg har initiert en dialog med nettselskapene om beredskap og
                  nettselskapenes rammevilkår, som blir tatt opp i diskusjonen her nå. Denne saken
                  fortjener da oppmerksomhet som står i forhold til viktigheten av det også i det
                  politiske ordskiftet. 

Jeg nevnte en annen sak. Senest i går var Energi-Norge samlet gjennom det forumet
                  som heter Energirådet. Temaet i går var internasjonalisering av norsk
                  energikompetanse og energieffektivisering. Det siste har vi vært innom.
                  Drøftingene av disse temaene understreket betydningen av en god nettpolitikk. Det
                  er viktig for meg å ha en god dialog med energinæringa, ikke minst fordi vi står
                  overfor så store utfordringer på dette området framover. Jeg kommer derfor til å
                  foreslå konkrete grep i den varslede proposisjonen til Stortinget om endringer i
                  energipolitikken til våren. Jeg vil bare skissere helt kort noen av de overordnede
                  problemstillingene rundt det: 

For det første er linjenettet i ferd med å nå sin tekniske levealder. Derfor står
                  nettselskapene overfor store investeringer til vedlikehold og oppgradering. Det er
                  også et faktum at utstyret til dels går for full kapasitet, og det betyr
                  selvfølgelig også at slitasjen blir deretter. 

For det andre står vi antakelig overfor merkbare endringer i klima- og værforhold.
                  Det kan innebære større belastninger på linjenettet, for det blir mer storm, det
                  blir våtere og mildere værforhold. Vi vet at ising, altså rundt null grader, er
                  vel så tøft for nettet som f.eks. ekstrem kulde. 

For det tredje er vi i ferd med å dreie vår politikk i retning av mer fornybare
                  energikilder. Det stiller nettet overfor store utfordringer. Det har også vært
                  kommentert i debatten her i dag. Det vil bli flere inntak til nettet, og den
                  geografiske spredninga vil med det kunne bli større. Behovet for å løse problemet
                  med flaskehalser i distribusjonen blir derved enda større. 

For det fjerde vil jeg også peke på utfordringa med tilgang til relevant
                  kompetanse. I norsk vannkraftnæring går gjennomsnittsalderen for de ansatte opp
                  med nesten ett år pr. år som går. Det forteller at vi ikke i tilstrekkelig grad
                  har lyktes med å rekruttere nye talenter inn i en næring som er så viktig for
                  Norge. Men også andre virksomheter innenfor energisektoren har behov for å fornye
                  kompetansen, og jeg ønsker et samarbeid med næringa om disse spørsmålene. 

Distribusjonskapasiteten har stor betydning for produksjonen. Nettselskapet står i
                  den sammenheng overfor følgende utfordring: Skal nettet bygges ut i forventningen
                  om ny fornybar energi, som f.eks. vind, eller skal produksjonen realiseres før
                  nettet bygges ut? Svaret er ikke noe enten–eller – vår utfordring på det er å
                  finne en god balanse. Nettpolitikken må også reflektere vår klimapolitikk. 

 Det blir replikkordskifte. 

 I Norge har vi mellom 130 og 140 nettselskaper. I Frankrike har de ett, og i
                  Storbritannia har de seks selskaper. Storbritannia har jo vært nevnt i andre
                  debatter i dag. 

Nettleie er et av de områdene jeg tror både statsråden og undertegnede får mange
                  henvendelser om. Forbruket kan vi gjøre noe med som forbrukere, men nettleien bare
                  er der, og mange opplever den som ikke helt rettferdig. Det er blitt hevdet at
                  gjennom en effektivisering og en strukturendring av nettselskapene kan nettleien
                  gå ned til under 20 øre pr. kilowattime. 

Er det et ønske som statsråden har å klare å få til en lavere nettleie gjennom en
                  effektivisering og en strukturendring? 

 Lav nettleie er et mål. Nettleien skal ikke være høyere enn det som er forsvarlig
                  og riktig i forhold til forventede investeringskostnader i nettet og de
                  vedlikeholdskostnadene som ligger i det daglige. Så har vi jo et omfattende system
                  hvor NVE går inn og ser på hva som ligger rundt det. Men det skal ikke være mulig
                  å sko seg utover det som er de reelle kostnadene i forhold til avkastning. 

Så mener jeg ikke på noe vis at vi er ferdige og har et system i dag som er hogget
                  i stein og som må være akkurat slik for all framtid. Men samtidig vil jeg nok si
                  at det norske nettsystemet med et delt ansvar mellom produsent og netteier er et
                  forbilde for resten av Europa. Det norske og det nordiske systemet blir sett på av
                  andre land, og uansett endringer eller behov for det mener jeg at det vi har
                  oppnådd gjennom den norske og den nordiske modellen, er det vi skal bygge videre
                  på. Men det er definitivt hele tida behov for å se etter bedre løsninger innenfor
                  det regimet. 

 En viktig del av nettselskapenes drift blir nå behandlet gjennom en forskrift om
                  bemanning som NVE har ute til høring. En samlet bransje og veldig mange i
                  fagbevegelsen har protestert på dette fordi de mener det blir en unødvendig
                  bemanningsøkning som ødelegger økonomien, og at en ikke har behov for så mange
                  folk. En tar vekk mye av fleksibiliteten som selskapene har, og påfører dermed
                  nettbrukerne store ekstrakostnader. De viser til at det viktigste her er at
                  myndighetene kommer med klare krav og gir en fleksibilitet til de ulike selskapene
                  med hensyn til hvordan de skal møte kravene. 

Vil statsråden kommentere dette og gjerne sikre at dette som er en såpass
                  kontroversiell politisk sak, kommer til Stortinget hvis han faktisk planlegger å
                  gjennomføre forskriftsendringen? 

 Jeg har en mistanke om at representanten Solvik-Olsen er klar over at hva jeg
                  kommer til å svare på dette. Som det helt korrekt ble gjengitt, er dette en sak
                  som er ute på høring. Jeg konstaterer det samme som representanten Solvik-Olsen,
                  at engasjementet rundt saken er stort. Det betyr også at de innspillene som
                  kommer, må behandles deretter – de må behandles med alvor og få en seriøs
                  vurdering. Dette er en sak som jeg selvsagt må forholde meg til, og jeg har tenkt
                  å gjøre det. Så får vi se på innholdet og den videre prosess i etterkant av mine
                  vurderinger. 

 Den delen av nettpolitikken som det har vært mest offentlig debatt om de senere
                  årene, er knyttet til framføringen av luftspennet i kontroversielle områder. Jeg
                  er kjent med at statsråden har hatt og vil få på besøk delegasjoner knyttet til
                  dette temaet. 

Det har også vært en interpellasjonsdebatt om dette i Stortinget. En av de
                  avklaringene som da kom, var at statsråd Haga sa at hun ville legge fram nye
                  retningslinjer for Stortinget som åpner for større grad av bruk av sjøkabel og
                  jordkabel som alternativ til luftspenn. Det ble også gitt forsikringer om at det
                  ikke på noen av de kontroversielle prosjektene skulle tas avgjørelser før disse
                  nye retningslinjene var lagt fram og forelagt Stortinget. Kan den nye statsråden
                  på dette ansvarsområdet bekrefte at det er Regjeringens politikk, at det vil komme
                  en sak med nye retningslinjer, og at den vil bli lagt fram for Stortinget før det
                  tas avgjørelser i disse kontroversielle sakene? 

 Det er et arbeid som har vært igangsatt rundt dette, som har favnet ganske bredt
                  om ulike konsekvenser av nettframføring, og som handler om alt fra det som
                  representanten Kvassheim tar opp til maskering, utforming av linjenett m.m. En del
                  av dette er også nå implementert i det daglige arbeidet knyttet til
                  nettpolitikken. Vi ser nå heldigvis et betydelig økt fokus på estetikken rundt
                  linjeframføringa. Dette ser jeg som en kontinuerlig prosess, hvor vi forsøker å
                  forbedre dette. Så skal jeg vurdere litt nærmere hvordan vi tar avslutninga. 

Når det gjelder de konkrete avveiningene, mener jeg at de til tider er ganske
                  kompliserte. Jeg synes jeg fikk eksemplifisert det godt under min siste reise i
                  Sogn og Fjordane, hvor man har områder som blir ganske sterkt berørt i forhold til
                  den store linja vi snakker om i Midt-Norge og det å ta kraft sørfra. 

Nå ser jeg at tida mi er ute, så da får jeg komme sterkere tilbake til dette i
                  svar på neste replikk. 

 Flere har ikke bedt om ordet til replikk. 

Flere har heller ikke bedt om ordet til sak nr. 6. 

(Votering, se side 914) 





                    

 Etter ønske fra energi- og miljøkomiteen vil presidenten foreslå at taletiden blir
                  begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. – Det anses vedtatt. 

 (ordførar for saka): Vasskrafta har gjennom dei siste 100 åra betydd svært mykje
                  for norsk velstandsutvikling. Frå vasskrafta har vi skapt industriarbeidsplassar,
                  og energi har gjeve kraft til dei tusen heimar og dermed auka levestandard. Bruk
                  av energi i transport, til varme og til elektriske apparat er svært viktig, for
                  ikkje å seie avgjerande for at dagens samfunn skal fungere. Det er umogleg å sjå
                  føre seg landet vårt i dag utan stabil tilgang på energi. 

I motsetnad til mange andre land hentar vi mesteparten av denne energien frå
                  fornybare energikjelder, og spesielt frå vasskraft. Dette gjev oss verdfull
                  kraftproduksjon i ei tid då vi veit at utsleppa av klimagassar må ned dersom vi
                  skal unngå dramatiske endringar i klimaet og artsmangfaldet på kloden vår. 

Komiteen gjev i innstillinga uttrykk for nettopp den verdien som ligg i dei
                  fornybare vasskraftressursane våre, samtidig som ein viser til den verdfulle
                  vassdragsnaturen vi har i landet vårt, og ansvaret vi har for å forvalte denne på
                  ein god måte. Mange av dei store vassdraga våre er allereie utbygde, men samtidig
                  ligg det eit stort uutnytta potensial i opprusting av eksisterande kraftverk og
                  ikkje minst i bygging av småkraftverk og mini- og mikrokraftverk. 

Delar av dette potensialet held no på å bli utnytta som følgje av at fleire mindre
                  elvar blir bygde ut med mindre kraftverk. Sidan 2005 utgjer ny produksjon frå
                  denne siste gruppa ca. 1 TWh, dessutan vart det gjeve løyve til 0,8 TWh i 2007, og
                  det er meldt og søkt om ytterlegare 5 TWh. Dette er gledeleg, ikkje minst med
                  tanke på kor viktig denne energiproduksjonen er for landet vårt, og kva han betyr
                  for miljøet på sikt. Opprustings- og utviklingsprosjekt i eksisterande kraftverk
                  utgjer også eit vesentleg potensial i åra som kjem. 

Det har heilt klart vore knytt utfordringar til sakshandsamingskapasiteten i
                  Norges vassdrags- og energidirektorat – NVE – som følgje av den aukande pågangen
                  av nye energiprosjekt. Denne er vesentleg styrkt dei siste åra. 

Stortingsrepresentantane Ketil Solvik-Olsen, Tord Lien og Kåre Fostervold fremmar
                  i det representantframlegget vi handsamar no, ynske om ein heilskapleg plan for
                  vasskraftsatsing. Eg legg til grunn at andre parti vil gjere grundig greie for
                  mindretalet sitt syn og eventuelle framlegg i innlegga som kjem seinare i
                  debatten. 

Fleirtalet viser til at Regjeringa har betra rammevilkåra vesentleg for produksjon
                  av ny vasskraft. Ikkje minst fører den auka kapasiteten for sakshandsaming hjå NVE
                  til at stadig fleire prosjekt vil kunne bli realiserte. I framlegget til
                  statsbudsjett for 2009 blir det lagt inn nye 35 mill. kr til sakshandsaming, og
                  totalt vil sakshandsamingskapasiteten i NVE verte dobla sidan 2005. 

Det er etter fleirtalet sitt syn no fyrst og fremst behov for nye prosjekt som kan
                  framskaffe ny fornybar energi, og ikkje fleire planar. Og det må vere lov å seie
                  at representantar frå Framstegspartiet dei to siste åra har lagt fram forslag i
                  dette huset om planverk for omtrent alt av tiltak ein kan tenkje seg innanfor
                  energisektoren. Skulle partiet fått gjennomslag for denne måten å tenkje på, hadde
                  departementet stort sett vore sysselsett utelukkande som ei planavdeling og ikkje
                  som iverksetjar av viktig politikk for ny fornybar energi-produksjon. Det hadde
                  vore lettare å forhalde seg til konkrete forslag frå partiet. 

På den andre sida vil eg likevel frå Senterpartiet si side gje ros for at partiet
                  lyftar debatten om vasskraftproduksjon opp – ikkje berre på bakgrunn av den
                  historiske betydinga denne produksjonen har hatt for landet vårt, men fordi det
                  kan sjå ut som enkelte iblant gløymer kor viktig kraftproduksjon er, og fordi
                  verdien av rein kraftproduksjon blir ytterlegare styrkt med klimakrisa som
                  bakteppe. 

All produksjon av energi fører til inngrep i naturen. Som politikarar er det vår
                  oppgåve å bidra til at vi finn den rette balansen mellom å vareta naturverdiane og
                  samtidig sikre miljøet gjennom produksjon av fornybar energi. 

Delar av norsk naturvernrørsle ser ikkje ut til å ha fått med seg at produksjon av
                  fornybar energi fører til naturinngrep. Samtidig med at ein kritiserer
                  styresmaktene for ikkje fort nok å leggje tilhøva til rette for auka fornybar
                  energi-produksjon for å berge miljøet, er ein ute og demonstrerer mot om lag alle
                  former for ny fornybar produksjon. Dette heng ikkje saman. Vi må også av og til
                  gjere eit val mellom miljøvern og naturvern. Langs denne konfliktlina er den
                  norske debatten enno ikkje moden. Men kanskje må vi våge å drøfte balanselina
                  mellom naturvern og miljøvern på nytt med bakgrunn i dei klimautfordringane vi
                  står framfor, for det vil i yttarste konsekvens også ramme naturen om vi ikkje
                  klarar å få redusert utsleppa av klimagassar i atmosfæren. 

 Ingen kan trekke i tvil betydningen av norsk vannkraft. Utbygging av
                  vannkraftressursene har gitt oss en energiforsyning som i all hovedsak er basert
                  på utslippsfri fornybar energi. Det vil bare bli mer verdifullt i årene som
                  kommer, med stadig økende etterspørsel etter CO

2

-fri kraft. 

Samtidig har det offentlige eierskapet til vannkraften gjort at kraftproduksjonen
                  har blitt vekslet direkte inn i velferd rundt omkring i norske kommuner.
                  Behandlingen av hjemfallssaken sikret at vannkraften forblir i folkets eie, og det
                  er etter min mening en av de viktigste operasjoner denne regjeringen har gjort. 

Forslagsstillerne påpeker hvordan den høye andelen vannkraft gjør oss sårbare for
                  tørrår. Det er selvfølgelig helt riktig. Samtidig gir vannkraften oss stor
                  fleksibilitet, fordi den kan reguleres. De neste årene har vi ambisjoner om å få
                  på plass store mengder ny fornybar energi. Det har vi diskutert i det vide og det
                  brede tidligere i denne salen i dag. Det ligger i framtiden store muligheter i
                  vannkraftproduksjon i kombinasjon med andre måter å produsere kraft på som ikke
                  lar seg regulere. Vi har f.eks. flere store vindprosjekter på gang, og en
                  målsetting om 3 TWh vind innen 2010, som det er all grunn til å tro at vi vil nå. 

Det er ingen tvil om at vannkraften vil kunne øke sin verdi gjennom å fungere som
                  et batteri i kombinasjon med den nye fornybare kraften som vi skal ha på plass.
                  Får vi til den satsingen på havvind som vi nå jobber med, gir dette veldig
                  spennende perspektiver. 

Så er det faktisk viktig at vi får til en ordentlig balanse mellom bruk og vern av
                  naturressurser. Noen større vassdrag må også tas vare på for ettertiden og dem som
                  kommer etter oss. Det har vi plikt til. 

Det finnes et betydelig potensial i å ruste opp og utvide eksisterende
                  vannkraftverk, og det fins også et visst utbyggingspotensial i ikke-vernede
                  vassdrag. Det bygges kontinuerlig ut nye vannkraftprosjekter – både småkraft, nye
                  kraftverk over 10 MW og opprusting og utvidelse av eksisterende kraftverk – til
                  sammen 2,4 TWh siden 2005, og med tillatelser til ytterligere 1,2 TWh. Ny
                  teknologi som gjør at vannkraften kan utnyttes flere ganger, er også veldig
                  lovende, og jeg har lagt merke til at statsråden har latt seg begeistre av disse
                  mulighetene. 

Det har vært viktig for de rød-grønne partiene å sikre NVEs kapasitet innenfor
                  konsesjonsbehandling. Det har vært en propp i systemet i lang tid. Det er
                  uakseptabelt med en konsesjonsbehandlingstid som strekker seg over flere år når vi
                  skal ha på plass de store mengdene ny fornybar energi som vi ønsker oss. 

I 2009 kommer det ytterligere 35 mill. kr til NVEs kapasitet innenfor
                  konsesjonsbehandling. Det er viktig, og det betyr at vi vil ha doblet NVEs
                  kapasitet for saksbehandling siden 2005. Da får vi bukt med en viktig flaskehals
                  for utbygging av ny fornybar energi. 

Jeg tror alle er enige om at god konsesjonsbehandling er viktig for å sikre
                  forsvarlig ressursutnyttelse og at utbygging skjer på en miljømessig god måte. Vi
                  må ikke la saksbehandlingskapasiteten gjøre at vi begynner å kompromisse med det. 

Så er det viktig, jf. den forrige debatten om nett, at man har med seg
                  nettsituasjonen når man snakker om utbygging av ny energi, inkludert ny vannkraft,
                  og det er ingen tvil om at vi har store utfordringer. Jeg mener at det er veldig
                  fornuftig at NVE nå legger opp konsesjonsbehandlingen sin slik at
                  produksjonsprosjekter og nettutbygging vurderes samtidig. Det er veldig bra. Men
                  som det kom fram i forrige debatt, og som vi alle er enige om, er nettsituasjonen
                  pr. i dag en barriere for ny fornybar energi, inkludert småskalavannkraft, og jeg
                  er glad for at Regjeringen nå vil komme tilbake til Stortinget med en helhetlig
                  gjennomgang av nettpolitikken i forbindelse med at energiloven evalueres. 

 Først vil jeg si takk til representanten Sande, som anerkjenner at
                  Fremskrittspartiet og for så vidt opposisjonen for øvrig har fremmet en rekke
                  omfattende forslag på alle politikkområder innenfor Energidepartementets
                  ansvarsområde. Det er jo verdt å ta med seg for alle de gangene en har fått kjeft
                  fra Regjeringen for at en bare klager, og ikke leverer alternativ politikk. Erling
                  Sande har altså opplevd at vi gjør det. Det er godt. 

Når Fremskrittspartiet fremmer så mange forslag – nesten 30 representantforslag i
                  tallet i inneværende periode – er det ikke fordi vi liker byråkrati og mener at
                  det i seg selv er et mål å ha en melding. Det er fordi vi ønsker å få avklart
                  rammebetingelsene, slik at energibransjen kommer ned fra gjerdet og begynner å
                  investere, istedenfor å sitte på gjerdet å kikke på de rød-grønnes energikrangel.
                  Vi snakker altså ikke om en rød-grønn regjering som ivrer etter å være en
                  «iverksetjar», som representanten Sande sa, men vi observerer en regjering som
                  stort sett bruker tiden på å krangle, slik som i Politisk kvarter i dag morges. 

Jeg vil be statsråden viderebringe en takk til sine folk i departementet for
                  veldig gode og omfattende svar på de spørsmål som komiteen hadde om potensialet
                  for vannkraft. Det var fyldige svar, som viste at det er et potensial for
                  vannkraft, selv om man verner en del områder. 

Som energinasjon startet Norge med vannkraften, som ble bygd ut av industrien. Vi
                  hadde en hjemfallsdebatt i sommer, der en manglet et fullstendig
                  industriperspektiv, vannkraftperspektiv eller energiperspektiv. Det dreide seg kun
                  om eierskap. Vannkraften var starten for oss som energinasjon. Deretter har vi
                  gått til olje og gass. Vi har gått til fornybar energi. Men vi må i den
                  forbindelse ikke glemme vannkraften, som blir utelatt i stort sett alle
                  målsettinger som en vedtar på Stortinget. En har målsettinger for vindkraft, for
                  bioenergi og fjernvarme, men man har altså ingen målsetting for vannkraft. Det
                  synes jeg er trist, for bransjen viser evne og vilje til å løfte fram nye,
                  betydelige prosjekter stadig vekk – oppgradering og opprustning av eksisterende
                  vannkraftverk, nye utbygginger, småkraftutbygginger. De viser evne til å tilpasse
                  prosjektene til moderne miljøkrav og til friluftsinteresser. Det er en helt annen
                  vannkraftbransje vi snakker om i dag, enn det en gjorde under Alta-utbyggingen.
                  Men dessverre er det premissene for Alta-utbyggingen som fortsatt ligger fast når
                  en diskuterer dette. 

Bransjen blir stemoderlig behandlet. Det bekrefter også NIVAs prosjektleder,
                  Haakon Thaulow i Teknisk Ukeblad nr. 40 fra i år, der han sier at vannkraften blir
                  stemoderlig behandlet i arbeidet med å få fram fornybar energi. Han sier også: 

«Men i mange tilfeller kan inngrep og verneinteressene kombineres.» 

Det sier en som jobber med dette, og har miljøinteressene for hånden. Han sier at
                  med dagens teknologi er det fullt mulig å få til ting. 

En stortingsmelding kan gi de avklaringene en trenger. Den kan ta opp
                  problemstillingene til debatt og bringe bransjen ned fra gjerdet ved at en sikrer
                  at virkemiddel, mål og myndighetssystem koordineres. Det er ingen som er uenig i
                  at NVE er blitt styrket med saksbehandlingskapasitet, slik denne regjeringen har
                  gjort. Men det er heller ingen her som har vært imot det. Det viser at denne
                  regjeringens fortreffelighet – gjennom å styrke NVE – ikke er et politisk poeng
                  som sådan, for alle har vært enige, men det har ikke vært nok. Det er problemet.
                  Det tar altså ikke Regjeringen inn over seg. 

Det er en leverandørindustri i Norge som kan blomstre videre i et hjemmemarked og
                  i tillegg bli med SN Power og andre ut i verden. En stortingsmelding kan også
                  prøve å skille på de store og små prosjektene, slik at en lettere får realisert de
                  store og de små ved å gi dem ulike konsesjonskrav, som gjør at papirmølla blir
                  litt ulik for de mindre prosjektene. 

Jeg ble veldig optimistisk i sommer da jeg kunne lese i VG at topper i
                  Arbeiderpartiet varslet kraftkamp og ville snu på Jens Stoltenbergs vannkraft-nei.
                  De tok til orde for mer utbygging, også i nye vassdrag. 

Jeg ble også imponert da jeg så at representanten Erling Sande gav full støtte til
                  kraftentusiastene i Arbeiderpartiet og sa at vi må «ha en diskusjon om mer
                  vannkraft». Så opplever vi at en ikke vil ha en stortingsmelding om det. En skal
                  bare diskutere det. 

Behovet for en slik melding er åpenbart når en ser at representanten Tore Nordtun
                  reiser til Jørpeland og tror at han har gode nyheter, mens Aftenbladet den 19. mai
                  2008 kan fortelle at han nærmest ble pepet ut fordi det ikke var det bransjen
                  trengte. Da er det gjerne behov for å få en stortingsmelding som avklarer behovene
                  for bransjen, og politikken som en skal levere. 

Jeg tar hermed opp forslaget som Fremskrittspartiet er med på. 

Eirin Faldet hadde her gjeninntatt presidentplassen.
               

 Representanten Ketil Solvik-Olsen har tatt opp det forslaget han refererte til.
               

 Det er litt skuffende at stortingsflertallet i dag avviser forslaget som er
                  fremmet av Fremskrittspartiet. Sett i lys av den finanskrisen vi er i starten på,
                  burde det kanskje være bedre konjunkturer til å revurdere en del standpunkt. 

Det er i høyeste grad behov for å få belyst flere av de områdene som
                  forslagsstillerne berører, og tar opp i sitt forslag, ikke minst det potensial vi
                  har innenfor vannkraft. Det er de lavest hengende fruktene som på den billigste
                  måten, kan gi de beste og raskeste resultatene i leveranser av fremtidig ny
                  fornybar energi. Det er behov for en bred, omfattende og grundig stortingsmelding
                  om fremtidig satsing på vannkraft i Norge. Ikke minst er det behov for å få
                  nedfelt gjennom en stortingsmelding hva slags potensial vi har, både når det
                  gjelder uutnyttet potensial, og hva som ligger innenfor opprusting og utvidelse, i
                  hvert fall slik at vi har klart for oss hva vi sier nei til i en situasjon der
                  konsumet av energi i Norge øker ganske dramatisk, som det tidligere har vært
                  henvist til i en annen debatt i dag. Når man sier nei til de lavest hengende
                  fruktene vi har foran oss, hva slags alternativ er vi da nødt til å ta i bruk? 

Jeg hadde trodd at når det gang på gang har vært henvist til en kommende
                  energimelding, skulle vi få en sak som berørte disse forhold. Vi har nå fått
                  klarhet i at den energimeldingen aldri kommer. Derfor er det Høyre velger å støtte
                  Fremskrittspartiets forslag. 

Det er jo ikke sånn som saksordføreren sier, at hadde det vært sånn i Stortinget
                  at alle Fremskrittspartiets – og for den saks skyld også alle Høyres – forslag
                  hadde blitt vedtatt, så ville Olje- og energidepartementet blitt omgjort til en
                  planavdeling. Stort sett ingenting er blitt vedtatt av våre forslag, men det har
                  ikke betydd at det er noen utbredte leveranser av politikk fra det samme
                  departement. Snarere tvert imot. Derfor er det behov for å få frem nå, hvis det
                  ikke allerede er for sent: Hva slags ambisjoner er det denne regjeringen har på
                  dette området? Vi får på mange måter dette anskueliggjort – kanskje som en ny
                  rød-grønn sportsgren – at politikken fremmes på én arena, og det er via utspill
                  gjennom diverse pressekonferanser. Det holder ikke for opposisjonen i alle fall,
                  som ønsker å få på plass en aktiv politikk som kan gi referanser til de aktørene
                  som skal stå for fremtidig utbygging av vannkraft i Norge. 

 I en kjent norsk sangstrofe heter det: 

«Me bur oppå ein plass der som ingen skulle tru at nokon kunne bu.» 

Vi har bosettinger rundt omkring i landet der vi ikke skulle tro at man kunne bo,
                  men vannkraften har gjort det umulige mulig. Vi har store vannressurser i landet.
                  Vi har brukt dem. Vi har brukt dem på en fornuftig måte, vi har forvaltet
                  ressursene våre godt, og det skal vi også gjøre i framtiden. Vi skal ha
                  vannkraftutbygging på en skånsom måte i forhold til miljøinngrep. Vi må også satse
                  på opprustning og utbygging av eksisterende vannkraftverk. Det er det ikke tvil
                  om. 

Vi har et overordnet mål når det gjelder de klimautfordringene vi står overfor: at
                  temperaturen ikke skal stige med mer enn 2 grader. Skal vi nå dette målet, ja, så
                  må mange tiltak på plass som er direkte rettet inn mot dette målet. Da må det være
                  slik at de som ønsker å satse på fornybar vannkraft, møter den røde løperen og
                  ikke spikermatten i forhold til offentligheten. Det gjelder f.eks. tilgang til
                  nettet, som vi har diskutert tidligere i dag, det gjelder konsesjonsbehandling i
                  NVE, som det skjer en forbedring av, det gjelder anketiden ved en eventuell anke
                  til Olje- og energidepartementet, og det gjelder også konsesjonssøknaden – hvor
                  detaljert denne skal være. 

Dem vi snakker om i forbindelse med mikro-, mini- og småkraftverk, er gründere.
                  Det er ofte jeg møter – om det er i Valdres, Telemark eller Østfold – en bonde som
                  sier: Jeg gjør disse investeringene fordi jeg ønsker å investere for framtiden,
                  for neste generasjon. 

Skal vi klare å ha med slike mennesker – som vi må – på klimadugnaden, ja, så må
                  de møte den røde løperen fra det offentliges side. 

Vi har som land en god ressurs, og den skal vi bruke på en fornuftig og effektiv
                  måte. Fra Kristelig Folkepartis side mener vi at det er et gode som vi også skal
                  kunne eksportere ut av landet for å kunne fase ut kullkraft eller annen
                  forurensende kraft og slik være med på den store internasjonale klimadugnaden som
                  vi alle må ta del i. 

 (komiteens leder): Venstre ser ikke behov for en egen stortingsmelding om
                  vannkraftpolitikk på det nåværende tidspunkt. Selv om en kan diskutere mangelfull
                  støtte og mangelfullt system og debattere behovet for å få en raskere
                  saksbehandling, er de ytre rammene, de arealmessige avklaringene, på dette området
                  gjort. Grunnlaget som er lagt, er velegnet for å drive politikk på når det gjelder
                  vannkraftutbygging. 

Verneplanen har slått fast hvilke vassdrag som skal vernes, og hvilke det er mulig
                  å foreta utbygging i. Bondevik II-regjeringen la senest helt på slutten av sin
                  virketid fram en verneplan der 50 nye vassdrag fikk vernestatus. Men selv om mye
                  er bygd ut, og selv om mange vassdrag skal vernes, er det fortsatt et betydelig
                  potensial for økt utnyttelse av vår vannkraft. Skånsom utbygging kan gi nye
                  prosjekter. Opprustning og utvidelser av eksisterende vannkraftprosjekter har også
                  et betydelig potensial. Jeg viser til det som er sagt tidligere i dag om utbygging
                  av mikro-, mini- og småkraft, hvor det er meldt og søkt om prosjekter på 7,5 TWh,
                  og at opprustning og utvidelse av eksisterende prosjekter kan gi 2,5 TWh. Da er
                  småkraftprosjekter inkludert. I sum gir dette et potensial som er vesentlig større
                  enn det en ser for seg på landjorda når det gjelder f.eks. vindkraft i den samme
                  perioden. Her er det altså muligheter for en stor økt energiproduksjon, samtidig
                  som en legger til grunn den vernepolitikken som det har vært bred enighet om i
                  Stortinget. 

Det har vært oppmerksomhet knyttet til saksbehandlingsressursene i NVE. Der har
                  Regjeringen plusset på. Det kommer ytterligere nye stillinger i 2009. Det som er
                  viktig her, er at en på områder hvor det blir mye anker, også setter ankeinstansen
                  i stand til å ta unna dette i samme grad som en gjør NVE i stand til å ta unna
                  prosjekter. For eksempel blir dette fort et problem knyttet til vindkraft, hvor
                  nær sagt alle prosjekter blir anket. En ser også innenfor andre områder at dette
                  er en problemstilling. 

Vannkraften vår er en unik ressurs som er av svært stor verdi. Alt tyder på at
                  denne verdien og betydningen vil øke i årene som kommer. Ren kraft vil få økt
                  betydning i en situasjon hvor det blir knapphet på akkurat det og behov for å fase
                  ut forurensende energiproduksjon. Den andre faktoren som kan bidra til å gjøre
                  vannkraften vår enda mer verdifull, er et samspill med marin energiproduksjon,
                  hvor en kan få økt effekt på vannkraftsiden. Dette samspillet kan gi økt verdi av
                  denne viktige ressursen. 

Jeg har lyst til avslutningsvis å se litt på den debatten som den senere tid har
                  vært rundt vannkraftpolitikken. For det er skapt det inntrykk av enkelte også med
                  tilknytning til regjeringspartiene at de var klare for en ny runde med hensyn til
                  å se fordomsfritt på vassdrag som var vernet, og åpnet for at det kunne bli
                  utbygging i dem. Blant annet har Ola Borten Moe sikret seg mange gode avisoppslag
                  med den type tenkning. Jeg oppfatter det som nå ligger som en innstilling fra
                  komiteen, som en klar beskjed om at vannkraftpolitikken vår i Norge baserer seg på
                  den avklaringen som er gjort gjennom verneplanene, og at det ikke er aktuelt med
                  en omkamp i forhold til de beslutningene. 

  Selv om jeg synes komiteens leder sa mye fornuftig i sitt innlegg, tror jeg jeg
                  skal holde mitt eget her, ikke minst fordi jeg synes at spørsmålene knyttet til
                  vannkraft er viktige, og både jeg og Regjeringa er opptatt av at vi skal få den
                  nye fornybare og miljøvennlige energien fram. Det blir jo da i forslags form her,
                  og etter det også underbygd gjennom debatten, gitt inntrykk av at det er
                  spørsmålet om man er for eller mot vannkraft som er oppe her, og at det er en
                  melding som er det som nå mangler. Det er jo for øvrig interessant at et
                  mindretall i Stortinget, som mener å være uenig med et flertall, mener at det
                  flertallet det er uenig med, skal legge fram en melding som er til gunst for det
                  mindretallet som er uenig i politikken til dem som skal legge fram meldinga. Men
                  det er nå en annen sak. 

Det som er rammen for Regjeringas virke på dette område i forhold til småkraft,
                  som har blitt tatt opp nå av mange, er at vi i Soria Moria-erklæringa sier tydelig
                  at vi skal ha mer småkraft og bedre bruk av eksisterende vannkraft. Det er
                  innenfor det at jeg bl.a. jobber med konkretisering i forhold til regelverk,
                  f.eks. opp mot revisjon av eksisterende avtaler som ligger på enkelte verk. 

For meg er det slik at vannkraften har vært et viktig grunnlag for velferd og
                  verdiskaping i over 100 år, og også i framtida vil være den sentrale energikilden
                  i forhold til kraftforsyninga på land i Norge. Vi ser at verdien av vannkraft kan
                  komme til å øke framover, fordi den på sett og vis er indrefileten i forhold til
                  kraft på grunn av at den er så lett regulerbar. Pumpekraftverk er et potensial
                  framover som vi bare har sett begynnelsen på, så det kommer til å bli mer
                  attraktivt enn det allerede er. Det er høy aktivitet innenfor vannkraftsektoren,
                  så jeg kjenner meg ikke igjen i det bildet som skisseres i representantforslaget.
                  Og jeg synes representanten Sande hadde et godt innspill her med hensyn til rent
                  fysisk å reise rundt om i landet og se på alt det som nå skjer. Det er ingen
                  fiktiv verden en der møter, det er en reell situasjon, hvor konkrete prosjekter
                  blir realisert, enten det er småkraftprosjekter på gårdsbruk rundt om i landet
                  eller det er opprustnings- og utviklingsprosjekter for de virkelig store
                  prosjektene og vannkraftanleggene vi har i landet her. 

Så viser representantene fra Høyre, Kristelig Folkeparti og Venstre i innstillinga
                  til hva som ble gitt av tillatelser til vannkraftprosjekter under Bondevik
                  II-regjeringa, og jeg bifaller hva som ble gjort i den perioden. Jeg ønsker også å
                  legge til en kommentar i forhold til hva som skjer nå. Vi har så langt i denne
                  perioden gitt konsesjon til 146 prosjekter. Det er i antall mer enn hva som ble
                  gitt under forrige regjeringsperiode, hvor det ble gitt konsesjon til 126. Det
                  viktige dog er for meg at en her ser over en lengre periode at det er aktivitet og
                  interesse for vannkraftprosjekter, og det er ikke bare urealistiske prosjekter vi
                  her snakker om, det er konkrete prosjekter som blir gjennomført. 

Aktiviteten på dette området gjenspeiles i NVEs statistikk. Om lag 7,5 TWh med
                  vannkraftprosjekter er enten omsøkt eller meldt til NVE, i 2007 gav Olje- og
                  energidepartementet og NVE til sammen tillatelse til å bygge ut 1,2 TWh med ny
                  produksjon, og fra 2005 er det altså satt i gang produksjon tilsvarende 2,4 TWh.
                  Til sammen ser vi at nye vannkraftprosjekter bidrar til ny fornybar
                  energiproduksjon i Norge. Det er bra, og det skal vi fortsette med. 

Så vil jeg bare til slutt knytte noen få kommentarer til det som gjøres innenfor
                  NVE. Jeg er glad for at så mange i Stortinget vektlegger det arbeidet som vi har
                  gjort den siste tida i forhold til NVE. Jeg mener det har vært helt nødvendig å
                  tilføre mye mer penger til NVE enn det som har vært tilfellet tidligere. Køen har
                  vært for lang. Den er fortsatt for lang, og jeg forventer at de ressursene NVE nå
                  får, skal bidra til at den blir kortere. Så er det også sant, som vel
                  representanten Kvassheim sa, at skal det ha den tilsiktede effekten, må også
                  f.eks. mitt departement styrkes, og det gjør vi nå. Jeg nevnte i et av mine første
                  innlegg i dag at vi er i ferd med å innrede biblioteket, nettopp for å være i
                  stand til å møte også, jeg får vel si, eventuelle ankesaker. Men realiteten er at
                  særlig for vindkraftprosjekter behøver vi nesten ikke å bruke ordet «eventuelt»
                  heller. 

 Det blir replikkordskifte. 

 Innlegget fra statsråden vitner om at der selvinnsikten mangler, er
                  selvtilfredsheten en god erstatning. Jeg har tidligere referert, og vil gjøre det
                  igjen, Trond Ryslett, leder i Småkraftforeningen, som sier at her realiseres det
                  vannkraft og energi i Norge på tross av og ikke på grunn av Regjeringens
                  energipolitikk. 

Så forsøker statsråden å gjøre et billig poeng av at det er et mindretall i salen
                  som ønsker en stortingsmelding om vannkraftpolitikk. Dette forslaget kom jo fordi
                  vi ser at også i de rød-grønne partiene er det et stort antall
                  stortingsrepresentanter som i media har gått ut og sagt at vi må ha en debatt, vi
                  må få nye retningslinjer, vi må satse mer enn det Regjeringens politikk har lagt
                  opp til. Og da er det jo helt naturlig at en gjerne ber om å få en
                  stortingsmelding, slik at en får en avklaring. Er det Miljøverndepartementets
                  bastante nei, slik som statssekretær Heidi Sørensen skrev i media i sommer, som
                  gjelder, eller er det synspunktene til alle dem som ønsker ja? Da er en
                  stortingsmelding naturlig å ta opp, og spørsmålet er: Hvilken av disse sidene er
                  det statsråden lytter til? Er det regjeringsmedlemmene som sier nei, eller er det
                  stortingsrepresentantene som sier ja? 

 Min tenkning rundt vannkraftutbygging går på viktigheten av å klare å balansere
                  ulike hensyn. Det er en ledetråd jeg har for politikk generelt, og jeg mener det
                  absolutt i forhold til vannkraft. 

Det er veldig bra når vi klarer å finne vannkraftprosjekter som lar seg realisere
                  uten at det er store konflikter i forhold til særlig miljøinteressene. Det er
                  samtidig sånn at det vil være vannkraftprosjekter som ikke kan gjennomføres
                  nettopp av de samme årsaker. 

Så det er ikke noe enten–eller, det er ikke noe ja eller nei i forhold til verken
                  mindre eller større vannkraftprosjekter. Her må en foreta en vurdering i de
                  enkelte sakene, og for meg er det veldig bra når vi klarer å konkludere med at
                  vannkraftprosjekter lar seg realisere innenfor en ramme hvor ikke minst
                  miljøhensyn blir tatt vare på. 

 Utbygging av Vefsna har vært en av de store vannkraftsakene de siste årene. Der
                  har Regjeringen avklart sin posisjon i Soria Moria-erklæringen. Det er sagt at en
                  skal legge fram en vernesak for Stortinget, og det har tidligere vært sagt at den
                  ville komme i 2008. 

Kan statsråden fortelle hva som er framdriften i arbeidet med Vefsna-saken? Og kan
                  han bekrefte at på dette området ligger Soria Moria-løftene fast, at vi får en sak
                  til Stortinget som sikrer verneinteressene knyttet til Vefsnavassdraget? 

 Jeg kan gi et svar som jeg tror vil berolige representanten Kvassheim. Det ligger
                  ikke noen revurdering av Soria Moria-tekst i det at saken ikke er blitt presentert
                  for Stortinget. Men det er en del jobb som skal gjøres i forhold til rent praktisk
                  å lage et regime på dette som er bra, holdbart og langsiktig. Så saken kommer til
                  Stortinget. 

Det er ikke veldig lenge til det skjer. Det kommer til å skje i særdeles god tid
                  til at Stortinget skal få behandlet saken i løpet av våren. Om den kommer før
                  eller etter nyttår, vil ikke jeg være helt bastant på nå, men uansett snakker vi
                  ikke om lang tid før den saken blir presentert for Stortinget. 

 For å prøve å være litt mer presis i spørsmålet, sånn at jeg får et svar: Alle er
                  enige om at en skal balansere miljøhensyn, krafthensyn og sånne ting. Dette er
                  ikke snakk om anarki på den ene siden og fullstendig bastant nei til alle prosjekt
                  på den andre siden. Men Miljøverndepartementet, ved statssekretær Heidi Sørensen,
                  hadde en omfattende leserbrevrunde i sommer som reaksjon på utspillene fra
                  Arbeiderpartiet pluss Senterpartiets representanter Erling Sande og Ola Borten
                  Moe, der man sa at man ikke skal revurdere vannkraftpolitikken, tiden for store
                  utbygginger er definitivt forbi, man skal være restriktive. 

På den andre siden står altså de som mener at man må se på dette med nye øyne, på
                  linje med det Fremskrittspartiet sier. Og da er poenget: Hvilke signal er det
                  bransjen skal lytte til? Er det de som kommer fra regjeringsmedlemmer, eller er
                  det de som kommer fra stortingsrepresentanter? Man kan ikke lytte til begge to,
                  for da har man ingen sammenhengende politikk. 

 Jeg synes jeg gav et godt svar i stad som var verdt å lytte til. Jeg kan gjerne
                  utdype det, og be om at også dette svaret blir lyttet til. 

Det er jo ikke sånn at en her kan gi ett generelt svar. Det jeg mener om dette, og
                  som er i tråd med det jeg sa i stad, er at gode prosjekter som det er ønske om å
                  realisere der ute, vil få en seriøs og skikkelig behandling. Og hvis det viser seg
                  at det er mulig å gjennomføre vannkraftprosjekter med tilstrekkelig miljøhensyn,
                  skal de gjennomføres. 

Senest på fredag hadde jeg gleden av å presentere Tyin-utbyggingen for Kongen i
                  statsråd, og det gikk bra. Vi har nå gitt konsesjon og mulighet til å bygge ut 74
                  GWh knyttet til Tyinvassdraget. Det er veldig bra fordi det er et prosjekt som lar
                  seg realisere, også innenfor miljømessig forsvarlige rammer. Og det er den type
                  konsesjoner jeg ønsker flere av. 

 De talere som heretter får ordet, har en taletid på inntil 3 minutter. 

 Det var en polemisk diskusjon til å begynne med i dagens debatt knyttet til alle
                  opposisjonens forslag. Nå viser det seg jo gjennom debatten at det er høyst
                  betimelig at opposisjonen setter frem forslag, fokuserer på saker og etterlyser
                  standpunkt fra Regjeringen, ettersom Regjeringen nok en gang ikke leverer hva
                  Stortinget ønsker og har behov for. 

Vi har dessverre en regjering som spesielt innenfor fornybar energi fullstendig
                  mangler ambisjoner. Vi ser også, slik det har kommet frem i denne debatten, at når
                  Småkraftforeningen, som burde være en av Senterpartiets nærmeste allierte, går så
                  til de grader ut og kritiserer Regjeringen, så er det nettopp fordi man gjennom
                  dagens politikk ikke klarer å utnytte det potensialet som ligger der for fornybar
                  kraft, og spesielt for vannkraft. 

Saken gjelder egentlig hva som finnes av potensial, for så å få på plass tiltak
                  for å utnytte det potensialet. Det mener Høyre er en god idé. Vi trenger
                  rammevilkår, vi trenger opprustning, vi trenger utvidelse av eksisterende
                  vannkraftinstallasjoner, og vi trenger en konsesjonsbehandling som er betydelig
                  smidigere enn dagens. Og vi trenger ny småkraft, ikke minst. Det er spesielt
                  skuffende, sett fra et distriktssynspunkt, at vi ikke klarer å utnytte det
                  småkraftpotensialet som åpenbart finnes, bedre. 

La meg også si at verneplanen ligger fast, også for Høyre. Likevel er det et stort
                  potensial for skånsom nyutbygging og opprustning. La meg som avslutning bruke mitt
                  eget fylke som eksempel, som egentlig ikke er noe annet enn et småkrafteldorado:
                  Sørlandet opplever dessverre, i likhet med resten av landet, lang
                  saksbehandlingstid i NVE. Jeg er glad for at statsråden har tatt grep i forhold
                  til NVE, men det kommer lovlig sent, og det er ikke gitt at dette er kraftig nok
                  for å få ned saksbehandlingstiden betydelig. Vi ser innenfor beskatning – og la
                  meg nevne grunnrentebeskatningen spesielt – at vi har en beskatning som gjør det
                  lønnsomt for utbygger å bygge ut mindre kraftverk enn det det egentlig var
                  mulighet til innenfor vassdraget, noe som også ville ha minimal betydning for
                  miljøet. 

La meg også nevne at vi innenfor konsesjonsbehandling og innenfor hele
                  søknadsprosessen finner både lokale myndigheter, fylkeskommune, fylkesmann og NVE.
                  For Høyres del er det en selvfølge at man kutter ut fylkeskommunen, og at
                  fylkesmannen gjøres om til en ren lovlighetskontroll. 

Det står og faller på politisk vilje. Foreløpig faller vi dessverre ned på «vil
                  ikke». Men – igjen – en ny regjering vil nok se på dette med helt andre øyne, og
                  vi trenger en helhetlig satsing for å utnytte potensialet som finnes. 

 Mye skjer innenfor vannkraftpolitikken, og det er ikke få søknader om utbygging
                  som ligger på bordet til NVE. Meg bekjent er det flere hundre søknader – opp mot
                  350. Dette skal saksbehandles, og det gjøres i stor stil. Derfor forsterker vi
                  det. Mye kan også gjøres med allerede utbygd vannkraft – fornying, utbedring osv.
                  Slik som det har vært, har vi med andre ord hatt store potensialer, da hele
                  velferdssamfunnet vårt på mange måter er bygd på denne energien. 

Det som fikk meg til å ta ordet, var Ketil Solvik-Olsens innlegg, der han
                  refererte til at jeg ble pepet ut på et møte på Jørpeland. Så har aldri skjedd!
                  Det er mye rart en skal høre i denne salen. Jeg har vært en tilhenger av
                  Jørpelandsutbyggingen fra dag én, og jeg har hatt samtaler med utbyggeren på
                  Jørpeland gang på gang, nemlig Lyse/Stålverket. Denne utbyggingen er kommet i gang
                  fysisk, og jeg kan også si til Ketil Solvik-Olsen hvilke entreprenører som står
                  ved gravemaskinene. Han bør sette seg bedre inn i sakene før han står på denne
                  talerstolen og henger ut folk. 

Vi var uenige i begynnelsen når det gjaldt Jørpelandsutbyggingen og hvilke
                  skattemessige tiltak som skulle gjøres. Hva gjorde Regjeringen? Jo, den la om
                  skattepolitikken nettopp for å imøtekomme en del av disse utbyggingene, på samme
                  måte som man har gjort på norsk sokkel. Det ble lagt om. Da startet
                  Jørpelandsutbyggingen. Vi leverte et godt prosjekt som skal produsere i dette
                  området. 

Når man bruker så sterke uttrykk fra denne talerstolen, bør det være litt innhold
                  – litt gehalt – i det. Jeg syntes det var riktig å bemerke det. 

 Representanten Skovholt Gitmark følgjer opp den elendeskildringa som
                  Framstegspartiet også hadde tidlegare i dag med omsyn til småkraftutbygging,
                  vasskraftutbygging. Oppmodinga må jo bli den same, at dersom ein vil vete kva som
                  skjer, må ein ut der. Dersom ein ikkje trur på det som blir sagt frå statsråden,
                  får ein reise ut der, og så får ein sjå på desse anlegga og ta og føle på dei. 

Til no har Regjeringa sytt for at det har blitt gjeve konsesjonar til 146
                  prosjekt. Det er meir enn det blei gjeve i løpet av dei fire åra som Høgre sat i
                  Bondevik-regjeringa. Ein har altså i forhold til det nivået som representanten
                  Skovholt Gitmark sitt parti og dei andre partia i regjeringa i førre periode hadde
                  på NVE, dobla sakshandsamingskapasiteten. 

Og så må ein jo gjerne seie at det ikkje er nok. Men det er mykje meir fair å gje
                  ros til Regjeringa for det ein har gjort, og seie at ein burde gjort meir, enn å
                  prøve å framstille det som om det ikkje skjer ting når det gjeld utbygging av
                  småkraftverk rundt om i dette landet. 

 Jeg skal innrømme at jeg ikke har sitat på at representanten Nordtun ble pepet ut,
                  men reaksjonen fra Lyse Energi ville hatt den samme effekt – og det ville
                  sannsynligvis vært det som skjedde hvis en var på en fotballkamp. Da ville en
                  brukt anledningen til å pipe ham ut. 

For i Stavanger Aftenblad, 19. mai 2008, står det i en artikkel: 

«Stortingsrepresentant Tore Nordtun trodde han kom med gladnyheter. Men
                     Jørpeland Kraft ble skuffet. (…) 

– Ganske skuffet. Vi hadde håpet på en forbedring i forhold til den alvorlige
                     skatteskjerpelsen som kom i fjor høst, sukker Arne Aamodt, administrerende
                     direktør for Lyse Produksjon.» 

Det er ikke helt det samme som å pipe ut, med mindre han har stort mellomrom
                  mellom tennene, men det uttrykker ingen stor glede over den politikken som
                  Regjeringen på det tidspunktet førte. 

Så har det blitt gjort forbedringer. Mange av oss er glade for at Jørpeland Kraft
                  har blitt igangsatt som prosjekt. Men poenget mitt med å vise til den artikkelen
                  var jo at Regjeringen gir inntrykk av at dette går så inderlig vel, mens
                  industrien, bransjen, opplever så mange ulike signaler at de ofte ikke tør
                  investere. Det har vært så mye endringer innenfor dette politikkområdet fra
                  Regjeringens side at en har skapt betydelig usikkerhet. 

Og så er en heldig fordi bransjen kommer med så mange prosjekter at en del uansett
                  blir gjennomført. Men det er altså ikke Regjeringen som har vedtatt at
                  naturressursgrunnlaget finnes. Det er Regjeringens politikk som gjør at mange av
                  dem ikke klarer å bli realisert. Det er det vi diskuterer og prøver å få gjort en
                  endring på. 

 Til Solvik-Olsen: Han kan utlegge på mange måter det som stod i Stavanger
                  Aftenblad, men jeg hadde jo håpet at Solvik-Olsen kunne uttrykke litt glede etter
                  at dette møtet fant sted, over at vi fikk dette utmerkede prosjektet i gang. Men
                  ikke engang det greide han å glede seg over. Det er helt ufattelig. 

Jeg må si at det er kommet i gang en rekke andre utbygginger, men vi kan jo ikke
                  sette utbyggere i gang med småkraftverk og minikraftverk når det ikke finnes en
                  kabel til å henge strømmen på. Man må jo også tenke helhet, og det går an å ha to
                  tanker i hodet samtidig. 

Jeg synes det er betydelige ting å glede seg over når det gjelder
                  vannkraftproduksjonen i Norge. Det er det framover også. Det ligger prosjekt etter
                  prosjekt på beddingen. Men det vi gjør, krever også en viss saksbehandlingstid, en
                  viss seriøsitet. 

 Flere har ikke bedt om ordet til sak nr. 7. 

(Votering, se side 915) 





                    

 Under debatten har Ketil Solvik-Olsen satt fram et forslag på vegne av
                  Fremskrittspartiet og Høyre. Forslaget lyder: 

«Stortinget ber Regjeringen fremme en stortingsmelding om norsk
                  vannkraftpolitikk.» 

Det voteres alternativt mellom dette forslaget og innstillingen fra komiteen. 

Komiteen hadde innstilt: 

Dokument nr. 8:134 (2007–2008) – om representantforslag fra
                  stortingsrepresentantene Ketil Solvik-Olsen, Torbjørn Andersen, Tord Lien og Kåre
                  Fostervold om helhetlig vannkraftsatsing – bifalles ikke. 

Votering:

Ved alternativ votering mellom komiteens innstilling og forslaget fra
                     Fremskrittspartiet og Høyre ble innstillingen bifalt med 69 mot 38 stemmer.

(Voteringsutskrift kl. 21.37.09)


                    
                    

 Etter ønske fra energi- og miljøkomiteen vil presidenten foreslå at taletiden blir
                  begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

 – Det anses vedtatt. 

 (ordfører for saken): Det er Innst. S. nr. 66 som vi tar fatt på behandlingen av
                  nå. Den er resultatet av et representantforslag om at Stortinget ber Regjeringen i
                  sin varslede energiplan legge fram en helhetlig plan for CO

2

-håndtering
                  i Norge. Det er en viktig sak som tas opp her. Det er Fremskrittspartiet som har
                  tatt opp saken, og det som sies, vitner om at de innledningsvis står på
                  flertallsmerknaden. 

Det denne saken dreier seg om, er CO

2

-håndtering, hovedelementet i
                  Regjeringens energipolitikk. Det skal det fortsatt være. En har iverksatt flere
                  viktige prosjekter for realisering av fangst, transport og lagring av CO

2
                  

i Norge. 

Når det så gjelder det videre arbeidet, har Regjeringen og de rød-grønne ambisiøse
                  mål innen energi- og miljøpolitikken, og de iverksettes gjennom økonomiske
                  virkemidler og satsing på ny teknologi. Så vil man, ikke gå nye veier, men
                  fortsette det løpet som man har lagt opp til på dette området. Nå skal man heller
                  ikke se bort fra, med den ambisiøse miljøpolitikken man har, det klimaforliket som
                  ligger i Stortinget. Det klimaforliket har forpliktende målsettinger på en rekke
                  områder, også hva gjelder CO

2

-håndteringen. Jeg vil ikke karakterisere
                  det som noe dårlig forlik, det er et meget godt forlik fordi det er så bredt. Men
                  jeg konstaterer at Fremskrittspartiet ikke er med på det forliket. 

Det danner egentlig grunnlaget for den videre håndteringen av og satsingen på
                     CO

2.

. Avtalen om håndtering av CO

2

,

f.eks.

.

 på Mongstad, er et viktig skritt i det videre
                  arbeidet og innsatsen for å få fram teknologi som kan redusere utslippene av
                     CO

2

. Første fase innebærer, som forslagsstillerne skriver i
                  innstillingen, etablering av et testanlegg for CO

2

 på Mongstad.
                  Formålet her er nettopp å vinne kunnskap, skape en utvikling og finne en løsning
                  som kan redusere både kostnader og teknisk og økonomisk risiko ved et storskala
                  opplegg når det gjelder CO

2

-håndtering. 

Dette arbeidet som Regjeringen nå har satt i gang, og som et enstemmig storting
                  har sluttet seg til når det gjelder Mongstad-håndteringen, dreier seg om
                  langsiktighet, å finne fram til de gode løsninger, som jeg var inne på tidligere,
                  og rammene for CO

2

-fangst, – lagring osv. Det står helt ettertrykkelig
                  at man vil komme tilbake til investeringsbeslutningene knyttet til
                  CO

2

-håndteringsprosjektet på Mongstad og Kårstø i den forbindelse.
                  Dette vil bli lagt fram for Stortinget for videre drøfting. Det tror jeg er
                  viktig. Regjeringen ved statsråden sier i sitt brev til komiteen at det er slik
                  man vil gå fram når det gjelder denne meget viktige saken. Her står det om vår
                  framtid når det gjelder CO

2

-håndteringen. Det er det prosjektet som må
                  lykkes. Det vil bety et kvantesprang framover når det kommer, og jeg ser fram til
                  den investeringsbeslutningen og den omtalen av CO

2

-håndteringen som vi
                  da vil få framlagt for Stortinget. 

Flertallet og dermed komiteens tilråding er at denne saken vedlegges protokollen
                  med den begrunnelse som saksordføreren nå har gitt. 

 Forslaget fra Fremskrittspartiet går ut på å få en politisk debatt i Stortinget
                  ved at en har en helhetlig tilnærming til CO

2

-rens, -fangst, -lagring,
                  -transport og eventuell annen bruk. Hensikten med vårt forslag er å øke suksessen
                  for å få til noe kommersielt, slik at dette lykkes, og slik at en har et produkt
                  en kan selge til andre, framfor kun å kunne skryte av «månelandinger» overfor
                  utenlandske gjester. 

Det er viktig å koordinere prosjektene som finnes på Kårstø og på Mongstad, men
                  også å prioritere dem og utarbeide dem videre med dagens kunnskap, som jeg vet er
                  ganske annerledes enn den kunnskapen man hadde i 2005. Kostnadene er gått opp,
                  teknologirealismen er helt annerledes, spesielt for Kårstø. Kårstø skulle i
                  utgangspunktet bli realisert i 2009. Nå blir det i beste fall en beslutning i
                  2009. Det viser at tidene har endret seg. Nå har en altså et krampaktig forhold
                  til Mongstad og Kårstø, som en skal holde på for alt det er verdt, mens alt annet
                  som kommer av gode innspill fra andre aktører, blir ignorert, dessverre. 

Jeg synes Mongstad er et eksempel til etterfølgelse når det gjelder måten det er
                  blitt behandlet på. Det har vært innom Stortinget gjennom en proposisjon, fått en
                  skikkelig, seriøs behandling, det har vært et godt høringsopplegg i komiteen, og
                  man har fått gjort gode vedtak. Kårstø på sin side får store bevilgninger over
                  statsbudsjettet, men har aldri blitt behandlet som en egen sak, det får knapt nok
                  en egen omtale av betydning i statsbudsjettet. Det er stort sett én side, og nok
                  med det. De mange utfordringene som opposisjonen og spesielt Fremskrittspartiet
                  påpeker, blir i liten grad besvart. 

Vi må ha rammebetingelser som favner bredere enn disse to prosjektene. Vi må sørge
                  for at vi klarer å engasjere flere aktører, vi må sikre at norsk næringsliv er mer
                  delaktig, at norsk forskningsmiljø er dypere inne i dette, og at vi får mer igjen
                  for pengene. 

Da skal jeg problematisere litt grunnen til dette, fordi det er mange som nøyer
                  seg med Kårstø og Mongstad og sier at her har vi store mål – det er viktig å holde
                  fast. Men en tar altså ikke inn over seg at på Mongstad vil en knapt være ferdig
                  med å bygge pilotanlegget før en skal ta investeringsbeslutninger om et fullskala
                  anlegg. Det gir oss altså ikke den erfaringsbakgrunnen vi trenger for å ta en så
                  stor beslutning. Bør en ikke da diskutere om en skal se litt på tidsvilkårene,
                  slik at vi realiserer noe som alle er enige om er bra, framfor noe som har blitt
                  vedtatt for lenge siden, og som gjør at det kan bli svært kostbart eller svært
                  dårlig? Spesielt er dette viktig når en i Dagens Næringsliv i forrige uke kunne
                  lese at kostnadene skyter i været. 

Kårstø, der en skulle ha et fullrenset anlegg i 2009, trekker nå ut i tid – en har
                  ikke et pilotanlegg å vise til i forhold til teknologi, og en ser at
                  gasskraftverket står i ro og høyst sannsynlig vil stå i ro mye av tiden. Man har
                  heller ikke notifisert EU i forhold til statstøtteregelverket, som man syntes var
                  veldig viktig for Mongstad – som altså skal realiseres senere enn Kårstø. Så det
                  er noe med tidsdimensjonen her som ikke henger sammen. 

Samtidig vet man at Industrikraft Møre søkte om å få bygge gasskraftverk og fikk
                  avslag fordi man ikke hadde CO

2

-rensing, men de fikk også beskjed om at
                  hvis de søkte med CO

2

-rensing i dag, vil de få avslag på det også, for
                  det er ikke samfunnsøkonomisk lønnsomt. Gasskraftrammebetingelsene gir altså
                  avslag på gasskraftverk uansett hva man har som forutsetning. Hammerfest Energi
                  har fått avslag på sin søknad om å bygge gasskraftverk med rensing. På Husnes er
                  det planer om å bygge kullkraftverk, der Sargas ønsker å rense, men det er ingen
                  avklaring fra myndighetene om hvilken infrastrukturløsning en kan koble seg opp
                  til. Når en snakker om gasskraftverk til Skagerak Energi, har Regjeringen allerede
                  sagt at det foreløpig ikke er aktuelt med et CO

2

-rør for eventuelt å
                  rense gasskraften og sende CO

2

-en tilbake igjen. 

Institutt for energiteknikk har mange prosjekter der de forsøker å rense
                  CO

2

 – binde den opp til bl.a. olivin – for å få et produkt man kan
                  selge i markedet, altså ikke bare deponere CO

2

-en, men de blir i svært
                  liten grad involvert i det arbeidet som Regjeringen gjør. 

EnPro renser – eller lager – saltvann om til landbruksvann, altså binder
                  CO

2

-en, men må reise ut av landet for å få til dette. 

Norsk leverandørindustri er i liten grad med på dette som skjer. Det er stort sett
                  utenlandske leverandører som står for teknologiutviklingen og er sentrale i
                  prosjektet på Mongstad. Da har en liten glede av de mange milliarder kronene som
                  norske skattebetalere skal bruke på å finansiere konkurrenter til norsk industri. 

Derfor er det viktig at en har en helhetlig tilnærming – ikke for å prøve å
                  trenere dette, men for å øke sjansen for suksess. De mange problemene jeg har tatt
                  opp, er høyst reelle. Klarer vi å involvere flere og se helheten i det, kan vi få
                  bedre resultater for de samme pengene som vi uansett nå bruker. Derfor ber jeg om
                  at regjeringspartiene er med på å utarbeide en helhetlig tilnæring når det gjelder
                     CO

2

-politikken. 

Jeg tar herved opp forslaget fra Fremskrittspartiet. 

 Representanten Ketil Solvik-Olsen har tatt opp det forslaget han refererte til.
               

 Norske klimagassutslipp øker – i likhet med resten av verdens. Det skjer samtidig
                  som regnskogene forsvinner og havet mettes for CO

2

 – og dermed også
                  forsures. Miljøet trenger akutt hjelp. Norges fremste bidrag kan og bør være
                  innenfor karbonfangst og -lagring. Vi må bidra fra det norske storting til å
                  utvikle ny teknologi. Det er innenfor ny teknologi vi ser et enormt potensial både
                  for å rense norske og ikke minst internasjonale, store utslippskilder, og for å
                  skape en ny, norsk miljøindustri. 

Dette prosjektet har et enormt miljøpotensial, samtidig som vi leverer et enormt
                  industrielt potensial til Norge. Men det gjøres bare hvis teknologien blir så
                  billig at resten av verden er villig til å ta den i bruk, og at den også kan
                  brukes til å rense kullkraft. 

 Saken om CO

2

-håndtering har en spennende forhistorie. Hadde det i sin
                  tid blitt åpnet for en satsing på sterkt forurensende gasskraftverk, hadde ikke
                  Norge vært en pådriver internasjonalt for CCS, altså CO

2

-håndtering,
                  som nå er et viktig element i vår regjerings energi- og klimapolitikk. 

Jeg mener også at denne saken er et godt eksempel på at et nei kan bli til et ja.
                  Nei til sterkt forurensende gasskraftverk ble ja til ny teknologi og storsatsing
                  på nye løsninger som er miljøvennlige og framtidsretta. 

Hadde det derimot vært opp til Fremskrittspartiet, som også er forslagsstiller i
                  denne saken vi nå debatterer, ville vi aldri ha kommet så langt som der vi er i
                  dag. 

Jeg tillater meg å nevne følgende: Før valget i 2005 ble alle partier spurt om vi
                  var for statlig subsidiering av CO

2

-rensing. Fremskrittspartiet svarte
                  da følgende: 

«Nei. FrP ønsker å bruke en større andel av norsk naturgass til innenlandsk
                     verdiskapning. FrP vil arbeide for etablering av gasskraftverk der dette gir
                     best mulig avkastning i form av energi og økonomi. FrP er positive til å støtte
                     forskning på energiteknologier, og har flere ganger fremmet forslag om et
                     energi- og petroleumsforskningsfond, uten å få støtte på Stortinget. Eventuelle
                     tiltak» – eventuelle tiltak, jeg bare understreker det – «pga klimapolitikken
                     bør utføres der den gir mest miljø for pengene, ikke det teknologiområdet som
                     er politikernes favoritt. Næringslivet må få bruke de internasjonale mekanismer
                     som ligger i Kyotosystemet, slik at tiltak gjøres der man får mest miljø for
                     pengene. Klimagassutslippene blir ikke redusert ved at norsk industri må flytte
                     ut av landet.» 

Det er selvsagt lov å skifte mening. Partiet er hjertelig velkommen til å begynne
                  å mene at klimaendringene er menneskeskapte – og kan bli farlige. Dette er
                  iallfall årsaken til at SV mener at en satsing på CCS, eller
                  CO

2

-håndtering, er nødvendig. Hvorfor Fremskrittspartiet nå plutselig
                  mener at CCS er viktig, er for meg en gåte, men la gå. Uansett er
                  CO

2

-håndtering som sagt et hovedelement i Regjeringas energi- og
                  klimapolitikk. Vår regjering har iverksatt flere viktig prosjekter for å realisere
                  fangst, transport og lagring av CO

2

 i Norge. Målsettinga er å fremme
                  kostnadseffektive og framtidsretta teknologikonsepter for
                  CO

2

-håndtering og å sikre en bred anvendelse av slik teknologi. 

Energieffektivitet og fornybar energi vil bli viktig for å redusere
                  klimagassutslippene. På lang sikt må energiproduksjonen bli 100 pst. fornybar. Men
                  for å redusere utslippene i stor nok grad før 2050, må vi også fange og lagre
                     CO

2

 fra store utslippskilder, som kullkraftverk. En viktig grunn til
                  dette er at fossile energikilder som kull, gass og olje vil bli brukt i stor skala
                  i flere tiår framover – enten man liker det eller ikke. Hovedårsaken er at folk i
                  de fattige delene av verden vil stille rettmessige krav om å få ta del i den
                  levestandarden som vi i Vesten tar for gitt. Deres energiforbruk øker i et
                  halsbrekkende tempo, og Det internasjonale energibyrå har faktisk advart mot at
                  det såkalte referansescenarioet vil kunne føre til en temperaturøkning på seks
                  grader, betegnet som ragnarok i Dagens Næringsliv forleden. Dette bør kunne
                  skremme noen hver til å ta dette mer på alvor, kanskje også til å skifte mening. 

Uheldigvis kan ikke energieffektivitet og fornybar energi møte den økende
                  etterspørselen etter energi på kort sikt. Ifølge de mest optimistiske scenarioene
                  fra IEA, TECH Plus-scenarioet, vil global kraftproduksjon i 2050 være om lag 35
                  000 TWh. Bare 13 000 TWh vil bli produsert fra fornybare energikilder. Dette
                  etterlater seg et gap mellom kraftetterspørsel og fornybare muligheter tilsvarende
                  22 000 TWh. Dette er de mest optimistiske mulighetene, slik IEA ser det. IEA antar
                  at gapet vil være mye større enn hva TECH Plus-scenarioet viser. Fangst og lagring
                  av CO

2

-utslipp fra storskala kraftverk som går på fossilt brennstoff,
                  blir derfor avgjørende for å redusere drivhusgasser uten å hindre en stor del av
                  menneskeheten deres rettmessige tilgang til energi. I tillegg trenger vi en global
                  omfordeling av godene vi i vår del av verden tar for gitt. 

 (komiteens leder): Jeg vil gjerne starte med å ta opp det forslag som er fremmet
                  av Kristelig Folkeparti og Venstre i innstillingen. 

CO

2

-håndtering og -deponering er viktig hvis vi skal nå våre klimamål.
                  Energiproduksjonen basert på olje, kull og gass kommer til å spille en viktig
                  rolle i verdens energiforsyning i mange år. Betydningen må reduseres, men vi må
                  likevel innrette oss på denne realiteten. Det er derfor det er så nødvendig å få
                  et opplegg for CO

2

-håndtering og -deponering. Her kan Norge spille en
                  viktig rolle. Vi har ressursene, og vi har gode forutsetninger for å levere
                  løsningene. Vi har også en forpliktelse til det, som storeksportør av fossile
                  energikilder. 

Regjeringens ambisjoner på dette området er det ingenting å si på. Evnen til å
                  levere er det verre med. Kårstø skulle renses innen 2009. Nå er det uavklart om
                  det blir rensing. Det var løfte om at det ikke skulle gis konsesjon til nye
                  gasskraftverk, uten at det var rensing fra dag én. Det er brutt når det gjelder
                  Mongstad. Vi er i en situasjon hvor også deponiløsningene er uavklarte. Det er
                  altså gode grunner for å be Regjeringen legge fram en helhetlig plan for hvordan
                  man vil satse på CO

2

-håndtering og -deponering for å nå klimamål. Det
                  er bakgrunnen for vårt forslag. 

 Representanten Gunnar Kvassheim har tatt opp det forslaget han refererte til. 

 Det er et stort område som nå er oppe til debatt – samtidig ser jeg at vi har
                  visse praktiske utfordringer nå i forhold til tidsrammen. 

Jeg vil innledningsvis derfor bare si at jeg viser til det brevet jeg har sendt
                  til komitéen, til den debatten vi skal ha på mandag i forbindelse med
                  budsjettbehandlingen, og til den saken jeg jobbet med knyttet til nettopp
                  karbonfangst og -lagring og Mongstad-prosjektet, som jo Stortinget vil få til
                  diskusjon seinere. Dette kommer til å innebære en konkretisering av en del av den
                  diskusjonen som tas her, og som jeg mener definitivt er en av de store miljø- og
                  klimadiskusjonene, fordi vi ikke kommer til å komme i land med klimaspørsmålet
                  hvis vi ikke lykkes med karbonfangst og -lagring. Som andre har nevnt: IEA har
                  selv nevnt at det er en av tre hovedelementer som må på plass for å lykkes. Fossil
                  energi kommer til å stå for en stor andel av energiforbruket også i et halvlangt
                  perspektiv, så vi må lykkes med det. 

Norge har et spesielt ansvar for hva vi har fått ut av hydrokarbonene, ved å ta
                  dem opp. Vi har også et ansvar for å sørge for at vi får på plass en teknologi for
                  å få dem tilbake og forsvarlig deponert. Derfor står jobbingen med dette svært,
                  svært høyt på min dagsorden. Jeg var selv på Mongstad i forrige uke og ble
                  orientert om prosjektet der. Jeg ser samtidig, når jeg reiser til andre land, at
                  skal vi lykkes med disse prosjektene, er det nødvendig med en statlig involvering.
                  Det er det vi gjør i Norge – å forsøke å kombinere statlig jobbing med privat
                  engasjement. Jeg er sikker i min sak – etter å ha delt erfaringer med andre land
                  som jobber mye med dette – på at vi må gjøre det i en kombinasjon. 

Det som primært skjer på Mongstad, må vi lykkes med. Det er min ambisjon, og det
                  jobbes etter det. Så ser jeg fram til å diskutere det spørsmålet betydelig mer
                  framover ved de anledningene som jeg nevnte innledningsvis. 

 Det blir replikkordskifte. 

 Investeringsbeslutning for fullskala anlegg på Mongstad skal tas senest i 2012. Så
                  er det enkelte i debatten som gir inntrykk av at dette realiseres uansett. Men jeg
                  tror de fleste aktørene som er med på dette, regner med at man i 2012 kan ta en
                  vurdering av teknologi, hvor langt man har kommet med pilotanlegg, hvilke
                  erfaringer man har og hvilke kostnader det er. Da er spørsmålet: Hvordan tolker
                  statsråden dette med Mongstad? Vil man i 2012 ta en gjennomgang? Og er det da en
                  mulighet for at man da sier nei, vi kan ikke nok, vi bør bruke litt mer tid på
                  pilotanlegg for å sjekke at det funker og se om vi skal modifisere, gjerne bygge
                  et annet pilotanlegg, for det viktigste her er å få suksess, ikke å være tidlige
                  ute med noe som ikke virker? Eller anser han at man her skal ta en positiv
                  investeringsbeslutning i 2012 uansett? 

 For det første mener jeg det er bedre for meg og andre å stille seg litt til for
                  hogg når det gjelder datoer som settes, enn å være slakk når det gjelder å ha nok
                  «trøkk» på prosessene. Jeg mener det er riktig at vi setter oss ambisiøse mål, for
                  i klimaspørsmålet har vi dårlig tid. 

Vi ser at dette er kompliserte saker, kompliserte spørsmål, der det ikke bare er å
                  vedta seg fram. Det betyr at vi underveis i prosessen med både steg 1 og steg 2 på
                  Mongstad selvsagt må forholde oss til de innspillene som kommer, men jeg mener at
                  vi nå har én stor oppgave å gjøre. Det er at vi gjør det som er mulig for å
                  realisere disse prosjektene så raskt som overhodet mulig. Derfor har vi også satt
                  noen måldatoer for det, som jeg mener vi alle er tjent med at vi kommer så nær som
                  overhodet mulig, fordi klimaspørsmålet er så stort og alvorlig. 

 Flere har ikke bedt om ordet til replikk. 

Flere har ikke bedt om ordet til sak nr. 8. 

(Votering, se side 915) 

Den reglementsmessige tiden for formiddagsmøtet er omme. Møtet heves nå, og nytt
                  møte settes kl. 18. 





                    

 Under debatten har er det satt fram to forslag. Det er 

forslag nr. 1, fra Ketil Solvik-Olsen på vegne av Fremskrittspartiet 

forslag nr. 2, fra Gunnar Kvassheim på vegne av Kristelig Folkeparti og
                           Venstre 

Det voteres over forslag nr. 2, fra Kristelig Folkeparti og Venstre. Forslaget
                     lyder: 

«Stortinget ber Regjeringen fremme en sak om CO

2

-håndtering som
                        klargjør hvordan en slik satsing kan innrettes for å bidra til å innfri de
                        nasjonale klimamålene.» 

Votering:

Forslaget fra Kristelig Folkeparti og Venstre ble med 94 mot 13 stemmer
                     ikke bifalt.

(Voteringsutskrift kl. 21.37.50)

 Det voteres så alternativt mellom innstillingen og forslag nr. 1, fra
                     Fremskrittspartiet. Forslaget lyder: 

«Stortinget ber Regjeringen legge frem en sak om helhetlig plan for
                     CO

2

-håndtering i Norge.» 

Komiteen hadde innstilt: 

Dokument nr. 8:137 (2007–2008) – representantforslag fra stortingsrepresentantene
                  Ketil Solvik-Olsen, Torbjørn Andersen og Tord Lien om en helhetlig plan for
                     CO

2

-håndtering – vedlegges protokollen. 

Votering:

Ved alternativ votering mellom komiteens innstilling og forslaget fra
                     Fremskrittspartiet ble innstillingen bifalt med 83 mot 24 stemmer.

(Voteringsutskrift kl. 21.38.34)

 I sakene nr. 9 og 10 foreligger det ikke noe voteringstema. 


                    
                    

  Ingen har bedt om ordet. 

(Votering, se side 915) 





                    

 Det voteres over forslag fra stortingsrepresentant Harald T. Nesvik på vegne av
                     Fremskrittspartiet oversendt fra Odelstingets møte 25. november 2008: 

«Stortinget ber Regjeringen legge til rette for at forvaltningen av
                        helserefusjoner forblir liggende under Arbeids- og velferdsetaten.» 

Votering:

Forslaget fra Fremskrittspartiet ble med 83 mot 24 stemmer ikke bifalt.

(Voteringsutskrift kl. 21.39.10)


                    
                    

 Ingen har bedt om ordet. 

(Votering, se side 915) 





                    

 Etter ønske fra næringskomiteen vil presidenten foreslå at taletiden blir
                  begrenset til 5 minutter til hver partigruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de talere som måtte tegne seg på talerlisten
                  utover den fordelte taletid, får en taletid på inntil 3 minutter. 

– Det anses vedtatt. 

 (komiteens leder og ordfører for saken): Jeg har gleden av å legge fram
                  innstillingen fra næringskomiteen som omhandler samtykke til ratifikasjon av
                  ILO-konvensjon nr. 186 av 23. februar 2006 om sjøfolks arbeids- og levevilkår. Det
                  er en viktig sak – og bør være en kurant sak for Stortinget. Konvensjonen er god å
                  lese og er balansert framstilt, og den gir etter vårt skjønn et balansert og godt
                  resultat for Norge. 

Det er viktig med reguleringer innenfor internasjonal skipsfart for å regulere
                  sjøfolks arbeids- og levevilkår, ikke minst fordi denne konvensjonen erstatter 68
                  tidligere ILO-konvensjoner og rekommandasjoner, som dels er utdatert, og som dels
                  er foreldet. Den er viktig i arbeidet mot sosial dumping, den er viktig for å få
                  på plass et felles og godt arbeidsmiljø, og jeg vil også tilføye at den er viktig
                  for det ordinære miljøet rundt omkring i verden, rett og slett fordi at er dette i
                  orden, vil sannsynligvis andre forhold knyttet til skipet og skipsfarten også være
                  i orden. 

Konvensjonen oppretter en tilsynsmyndighet hos havnestat, det er sertifikater som
                  skal utstedes hos flaggstat, og konvensjonen er utarbeidet i nært samarbeid med
                  næringen. 

Så er det slik at konvensjonen ikke trer i kraft før den er ratifisert av et
                  tilstrekkelig antall land som har en tilstrekkelig andel av bruttotonn skip og
                  båter bak seg. Det stiller Fremskrittspartiets standpunkt i denne saken i et litt
                  underlig lys, fordi man anbefaler en utsettelse av ratifikasjonen til alle andre
                  har gjort det. Jeg tror at hadde alle tenkt på det viset, ville ikke noen
                  ratifikasjon noen gang funnet sted. Det er noen som er nødt til å ta det første
                  skrittet. 

Jeg tror at det er viktig for norsk skipsfart og for Norge å være langt fremme med
                  hensyn til å markere standard på disse feltene. Det skal uansett ikke være slik at
                  vi i Norge – og minst av alt innenfor norsk skipsfart – konkurrerer fordi vi er
                  dårligst i klassen på arbeidsmiljø eller på andre former for miljø. Vi skal
                  konkurrere på dette området som på andre områder fordi vi er best, og fordi vi
                  gjør leksen vår grundig. Derfor har jeg gleden av å anbefale denne ratifiseringen,
                  og jeg håper på så stor oppslutning som mulig. 

Eirin Faldet hadde her gjeninntatt presidentplassen.
               

 Vel vitende om at vi kommer tilbake til konkretiseringen av denne konvensjonen i
                  Odelstingets møte senere i dag vil jeg kort bare peke på Norges internasjonale
                  forpliktelser som sjøfartsnasjon. ILO-konvensjon nr. 186 om sjøfolks arbeids- og
                  levevilkår har nemlig større betydning utenfor Norge enn i Norge. Og når vi, som
                  den første av de større vestlige sjøfartsnasjonene, ratifiserer konvensjonen, er
                  det selvfølgelig uttrykk for vår ambisjon om å være en ledende skipsfartsnasjon,
                  samtidig som vi solidariserer oss med sjøfolk verden rundt og med alle dem som
                  langt fra opplever de vilkår og de arbeidsforhold som norske sjøfolk kan nyte godt
                  av. 

Like fullt er det også i vår egeninteresse at sjøfolks arbeids- og levevilkår
                  heves til et anstendig nivå. Knapt noe yrkesområde har i så stor grad vært preget
                  av sosial dumping som sjømannsyrket. Derfor er det så nødvendig at det etableres
                  internasjonale avtaler som setter standarder for arbeidstakernes rettigheter og
                  arbeidsmiljø. Og jeg er glad for at Norge, dvs. myndighetene og partene i
                  arbeidslivet, spiller en aktiv rolle i ILO. I dette tilfellet gjelder det
                  rederinæringen og sjømannsorganisasjonene. 

Denne konvensjonen dekker alle vesentlige sider ved arbeids- og levevilkårene på
                  skip – fra minstealder, helsekrav, ansettelsesvilkår, lønnsutbetaling, hjemreiser,
                  ferier og arbeidsmiljø til velferdsordninger. 

Det nye er imidlertid at alle skip på over 500 tonn i internasjonal fart mellom to
                  utenlandske havner skal ha et eget sertifikat som beviser at flaggstaten har
                  kontrollert og funnet arbeids- og levekårene om bord på skipet i samsvar med de
                  kravene som stilles i konvensjonen. Flaggstatene pålegges altså et tilsynsansvar.
                  Jeg har særlig merket meg at skip fra stater som ikke har ratifisert konvensjonen,
                  skal behandles på samme måte som skip fra nasjoner som har ratifisert
                  konvensjonen. Sjøfolks rettigheter og sosiale vilkår skal med andre ord ikke være
                  noe konkurranseelement nasjonene imellom. Slike bestemmelser finnes for øvrig også
                  i andre konvensjoner om sikkerhet og miljøforurensning til sjøs. 

Det er bra at sjøfolks arbeids- og levevilkår i større og større grad utlignes
                  mellom nasjonene, og at det etableres internasjonale kontrollmekanismer. 

Jeg kan vel ikke akkurat si at Fremskrittspartiets bakstreverske opptreden i
                  sakens anledning overrasker meg. Fremskrittspartiet dyrker stadig den frie og
                  uhemmede konkurransen. Det er denne avgudsdyrkelsen som får president Bush til å
                  framstå som den reneste sosialist, og Norge som et kommunistisk samfunn. Derfor
                  mener Fremskrittspartiet at vi ikke bør ratifisere denne konvensjonen. Vi bør
                  vente – i det minste til alle andre europeiske stater har ratifisert den. Partiet
                  frykter at om Norge går foran, kan det påføre oss en konkurranseulempe. Hvis alle
                  tenker som Fremskrittspartiet, vil ingen konvensjon bli ratifisert noen gang. I
                  fremskrittspartistaten vil Norge aldri gå foran på noe som helst område som kan
                  forbedre arbeidstakernes arbeids- og levevilkår. 

Jeg har selvfølgelig tillit til at sjømannsorganisasjonene merker seg akkurat
                  dette, skjønt egentlig er dette bare et skalkeskjul for Fremskrittspartiets
                  egentlige oppfatninger, der de reiser alvorlig tvil om konvensjonens innhold. Men
                  det skal vi komme tilbake til senere i dag. 

 Presidenten vil påpeke at hun ikke liker at ordet «bakstreversk» blir brukt i
                  denne sal. 

 Jeg skal redegjøre for Fremskrittspartiets syn i denne saken. Nå er det ikke slik
                  at vi er imot denne konvensjonen. Slik det også framgår av forslaget, ber vi om en
                  utsettelse av ratifikasjonen av den. Det skal jeg gi en kort begrunnelse for. De
                  andre representantene som har vært oppe før meg, har gitt en teknisk gjennomgang
                  av saken. Jeg skal ikke gjøre det, jeg skal forholde meg til det som er det
                  politiske her. 

Det er helt riktig, som det også er blitt sagt, at det er svært få stater som har
                  ratifisert konvensjonen. EU arbeider med en felles strategi for gjennomføring, og
                  vi mener at siden skipsfartsnæringen er en av Norges viktigste næringer, må vi
                  sørge for at skipsfartsnæringen får gode konkurransevilkår. Det vi er redd for i
                  denne saken, er at vi i vår iver etter å være først og best skal innføre noen
                  særnorske regler. Vi har jo sett hva denne regjeringen har gjort med norsk
                  skipsfartsnæring tidligere. I fjor fremmet man et krav om tilbakebetaling av skatt
                  som rammer næringen hardt, så vi har ikke så stor tiltro til at man er i stand til
                  å ivareta de næringsinteressene som foreligger i denne saken. 

Vi har også lagt merke til de innsigelser og innspill som har kommet fra næringen
                  og fra organisasjonene i denne saken. Det er jo litt spesielt å lese en del av
                  høringsuttalelsene, spesielt fra Arbeids- og inkluderingsdepartementet, som i sin
                  høringsuttalelse stiller spørsmål om konsekvensene av Nærings- og
                  handelsdepartementets forslag om identisk rederibegrep i sikkerhetsloven og
                  sjømannsloven er tilstrekkelig utredet. Med andre ord: Departementene gjør ulike
                  vurderinger, og Regjeringen legger fram en proposisjon som konkluderer mot det ene
                  departementet, men for det andre departementet. Jeg forventer at statsråden i sitt
                  innlegg klargjør akkurat den vurderingen. 

Vi legger også merke til at mange av forbundene som har kommet med innspill her,
                  er kritiske til måten dette er gjennomført på. De er kritiske til hastigheten på
                  dette og frykter at dette kan medføre en konkurranseulempe for norsk rederinæring
                  og norske forhold. Det er årsaken til at vi ønsker å utsette ratifiseringen av
                  konvensjonen, for å se hva andre land som er med på dette, gjør ut fra sine
                  forhold. 

Med det tar jeg opp Fremskrittspartiets forslag i saken. 

 Representanten Øyvind Korsberg har tatt opp det forslag han viste til. 

 Jeg er tilfreds med at komiteens flertall, alle unntatt medlemmene fra
                  Fremskrittspartiet, støtter forslaget om at konvensjonen om sjøfolks arbeids- og
                  levevilkår ratifiseres. Det er sjølsagt et forslag som hele Regjeringa står bak.
                  Denne konvensjonen er også utarbeidet i nært samarbeid med partene i næringa, og
                  vil etablere – som det er sagt her – et nytt globalt og bindende regelverk. Denne
                  konvensjonen dekker, slik vi ser det, alle vesentlige sider ved arbeids- og
                  levevilkår på skipene, som f.eks. krav til arbeidsmiljø og trygde- og
                  velferdsordninger. Det viktigste av det som er nytt i konvensjonen, er at alle
                  skip over 500 bruttotonn i internasjonal fart, eller mellom to utenlandske havner,
                  skal ha et sertifikat som viser at flaggstaten går god for at arbeids- og
                  levevilkårene om bord er i samsvar med denne konvensjonen. 

På denne måten vil denne konvensjonen bl.a. være et viktig bidrag for å begrense
                  sosial dumping. 

Norsk regelverk samsvarer som kjent i det vesentligste med konvensjonens
                  bestemmelser. Men gjennomføring av konvensjonen krever imidlertid visse endringer
                  i norsk lovverk, slik det er redegjort for i den odelstingsproposisjonen som vi
                  skal behandle senere her i dag. 

Jeg registrerer at medlemmene fra Fremskrittspartiet vil utsette ratifikasjon av
                  konvensjonen, bl.a. med den begrunnelse at det er mange land som ikke har
                  ratifisert den. Til det er det å si at det er riktig at konvensjonen pr. medio
                  november var ratifisert av Liberia, Marshalløyene og Bahamas, men det er som kjent
                  viktige, åpne og store flaggstater. I tillegg er det altså slik at den forventes å
                  bli ratifisert av de fleste EU-stater innen 2010. I tillegg har også partene i
                  arbeidslivet på EU-nivå nå framforhandlet en avtale om gjennomføring av
                  konvensjonens innhold med sikte på at dette blir et pålegg til medlemsstatene
                  gjennom et EU-direktiv. EU-kommisjonen vedtok 2. juli i år et forslag til et slikt
                  rådsdirektiv. At EU arbeider med en felles strategi, er dermed ikke, slik vi ser
                  det, et argument mot å ratifisere konvensjonen nå. 

Som sagt er denne konvensjonen utarbeidet i nært samarbeid med dem dette gjelder.
                  Det er sjølsagt ikke Regjeringas intensjon å innføre konkurranseulemper for
                  næringa ved ratifikasjon. En bestemmelse i konvensjonen sier da også at det ikke
                  skal gis mer fordelaktig behandling til skip fra land som ikke har ratifisert
                  konvensjonen. Det er viktig for å sikre konkurransedyktigheten. 

Norge har vært en pådriver for å sikre bedre arbeidsvilkår for sjøfolk fra hele
                  verden. Skal vi utvikle videre og opprettholde en sikker og levedyktig
                  skipsfartsnæring, er det, slik vi ser det, av avgjørende betydning at sjøfolk får
                  gode arbeids- og levevilkår. Konvensjonen om sjøfolks arbeids- og levevilkår gir
                  nødvendige og rettferdige rettigheter til sjøfolk, og en tilsynsordning som også
                  sikrer disse. 

 Det blir replikkordskifte. 

 Jeg vil bare slå fast at også Høyre støtter ratifikasjonen av denne
                  ILO-konvensjonen, og at Høyre i regjering var med og jobbet med denne saken. Det
                  er viktig at Norge som en av de større skipsfartsnasjonene i verden bidrar til en
                  rask forbedring og standardheving i forhold til arbeidsmiljørettigheter. 

Men det er et annet tema som er viktig for arbeidsmiljøet på norske og
                  internasjonale skip og for miljøet generelt, og som Norge forsøker å påvirke i
                  positiv retning når det gjelder skipsfarten. Det gjelder standarden på flåten og
                  miljøegenskapene, som påvirkes av investeringsmulighetene i skipsfartsnæringen. Nå
                  har vi hatt en overgangsordning til ny rederiskatt som medførte en inndragning på
                  inntil 21 milliarder kr av egenkapitalen i norske rederier, og vi står midt oppe i
                  en finanskrise som svekker soliditeten i næringen betraktelig. Ser statsråden at
                  kombinasjonen av finanskrise og overgangsordning i rederiskatten, herunder
                  miljøfond, også påvirker miljøegenskapene og arbeidsmiljøsituasjonen om bord på
                  norske skip? 

 For det første er jeg glad for at Høyre støtter det forslaget som Regjeringa har i
                  denne saka. 

Så kan jeg med en gang si at det ikke er noen tvil om at den finanskrisen som vi
                  nå er oppe i, som også har slått inn ganske sterkt hos oss, og som sannsynligvis
                  kommer til å gjøre det framover, også utfordrer deler av den næringa som vi nå
                  snakker om. Vi er sjølsagt veldig oppmerksom på det. Jeg deler ikke helt
                  virkelighetsbeskrivelsen som Torbjørn Hansen kom med når det gjelder forhistorien,
                  men la nå det ligge. 

Vi har nå en prosess i ESA når det gjelder rederiskatteordningen. Det kommer vi
                  tilbake til Stortinget med, sjølsagt. Og når det gjelder miljøet, mener jeg at vi
                  har en veldig god dialog med næringa på det området. Jeg mener at hvis vi greier å
                  få gjort enda mer på det området for denne næringa, vil det utgjøre en forskjell
                  med tanke på de utfordringer vi har på klimaområdet framover. Derfor mener jeg at
                  den viktige felles jobben vi gjør, bl.a. gjennom IMO, er en viktig
                  premissleverandør for å få til noe som monner når det gjelder miljø- og
                  klimautfordringene. Det ser jeg derfor fram til å kunne samarbeide med Høyre om.
               

 Flere har ikke bedt om ordet til replikk i sak nr. 13. 

(Votering, se side 915) 

Presidenten ber da Stortinget om å ta en ørliten pause, mens vi venter på
                  finansministeren. 

Møtet avbrutt kl. 20.17. 

Stortinget fortsatte sine forhandlinger kl. 20.19. 

 Da er Stortinget i gang med sak nr. 14. 





                    

 Under debatten har Øyvind Korsberg satt fram et forslag på vegne av
                  Fremskrittspartiet. Forslaget lyder: 

«Stortinget utsetter ratifikasjon av konvensjonen. Det tas kontakt med andre
                  europeiske skipsfartsnasjoner for å søke å få til et samordnet arbeid med tanke på
                  gjennomføring av et nytt regelverk.» 

Det voteres alternativt mellom dette forslaget og innstillingen fra komiteen. 

Komiteen hadde innstilt: 

Stortinget samtykker i ratifikasjon av ILO-konvensjon nr. 186 av 23. februar 2006
                  om sjøfolks arbeids- og levevilkår. 

Votering:

Ved alternativ votering mellom komiteens innstilling og forslaget fra
                     Fremskrittspartiet ble innstillingen bifalt med 84 mot 23 stemmer.

(Voteringsutskrift kl. 21.40.23)

 I sak nr. 14 foreligger det ikke noe voteringstema. 


                    
                    

 Stortinget skal da gå til votering i saker som har vært drøftet i løpet av dagen.
            





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet. 

Forlanger noen ordet i henhold til forretningsordenens § 37 a før møtet heves? –
                  Møtet er hevet. 





                    
                    
                    

