





 Etter ønske fra justiskomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden. 




Videre vil presidenten foreslå at det blir gitt anledning til tre replikker med svar etter innlegg fra medlemmer av Regjeringen innenfor den fordelte taletid. 




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter. 




– Det anses vedtatt. 




 (komiteens leder og ordfører for sak nr. 4): Det mest omfattende forslaget i saken om salderingen av inneværende års budsjett er økningen av bevilgningen til politiet. Vi har hatt en omfattende debatt om budsjettet i Stortinget, der også salderingsforslaget ble behørig drøftet. Jeg skal derfor bare knytte noen korte merknader til forslaget. 




Vi står overfor en krevende bemanningssituasjon i politiet. Flertallet i komiteen, som består av Arbeiderpartiet, Sosialistisk Venstreparti og Fremskrittspartiet, har understreket at denne situasjonen har utviklet seg over tid. Det er flere regjeringer som må ta ansvaret for at denne situasjonen har oppstått, ikke minst knyttet til at det over tid har vært tatt opp for få studenter på Politihøgskolen. 




Den rød-grønne regjeringen har tatt viktige grep for å møte bemanningsutfordringen. Vi fikk utarbeidet rapporten Politi 2020, som viser at det er behov for 3 700 flere ansatte i politiet fram mot 2020. Vi har i løpet av de årene vi har styrt, styrket politibudsjettet reelt med over 800 mill. kr. Vi har innført viktige reformer for politiet, som DNA-refomen. Vi er i ferd med å fjerne soningskøen, noe som også betyr at politiet får økte ressurser fordi man slipper å bruke store ressurser på å frakte varetektsfanger over lange avstander. Og ikke minst: Vi har en rekordhøy økning av politihøgskolestudenter. Der har vi mer enn fordoblet studenttallet siden vi overtok. I løpet av denne perioden utdanner vi nesten 650 flere studenter enn forrige regjering gjorde. Det er innlysende at det vil være et viktig bidrag til å løse politisituasjonen. 




Likevel så vi at flere politidistrikt meldte om utfordrende budsjettrammer. Dette er en situasjon som flertallet tar på stort alvor. Jeg har registrert at medlemmene av både opposisjonen og posisjonen bruker mye tid på å ha dialog med politiorganisasjonene, med politiet og å reise rundt og besøker politidistriktene. Det synes jeg er veldig positivt. Det er en veldig viktig del av den jobben vi har som ombud og justispolitikere. Gjennom de møtene vi har hatt med Politi-Norge, har også vi fått et godt bilde av de utfordringene man står overfor. 




Vi øker derfor politibudsjettet med 52 mill. kr inneværende år. Denne økningen kommer på toppen av den økningen politiet har fått, og betyr at politiet i 2008 har fått en reell styrking på 365 mill. kr. 




Det er tatt viktige grep for å løse utfordringene innen politiet, som jeg sa. Deres viktigste behov er flere ferdigutdannede politifolk. Dette vil løse seg over tid. Det er også behov for flere sivile stillinger i politiet. Det er derfor gledelig at neste års budsjett vil gi rom for 250 nye stillinger i politiet. 




Justisministeren har gått i dialog med politiorganisasjonene, bl.a. for å diskutere behovene som Politi 2020 peker på. Jeg registrerte i gårsdagens Dagens Næringsliv at leder i Politiets Fellesforbund, Arne Johannessen, var svært positiv til dialogen og hadde god tro på at man i fellesskap skulle finne gode løsninger. 




Det som er viktig, er for det første å få tiltakene inn i riktig spor og ha en god dialog rundt dem. Når det gjelder budsjettprosessen: Hva neste års budsjett gir rom for, og budsjettprosessen videre. Det er innlysende at når vi øker antallet studenter på Politihøgskolen så kraftig som vi gjør, vil det også innebære krav til økte budsjetter framover. Til sist, til det med dialog: Vi må ha en gjennomgang av organisasjon og driftsstruktur. 




Det er veldig bekymringsfullt når vi ser at vi i løpet av de ti siste årene har hatt en økning i politiet på 25 pst. i antall årsverk, nesten 3 000 stillinger, og 800 av disse er politifolk. Likevel går tilbakemeldingen på at det er færre i aktiv tjeneste enn det har vært tidligere. Da er det viktig med den gjennomgangen som man nå foretar, for å finne løsninger på dette området. 




Jeg registrerer at opposisjonen krever at organisatoriske endringer skal gjennomføres umiddelbart. Jeg tror det er uklokt. For det første mener jeg vi er nødt til å avvente utfallet av dialogen. Dette handler ikke minst om å ha respekt for organisasjonene, for organisasjonenes innspill og for den prosessen som nå pågår. 




For det andre mener jeg at en del av i hvert fall de større grepene, foreslått av både Politiets Fellesforbund og andre, vil kreve en forankring kanskje vel så mye lokalpolitisk som i selve etaten. 




Jeg har lyst til å invitere opposisjonen videre med i en dialog om utfordringene vi står overfor når det gjelder politiet og den prosessen vi nå er inne i. Det tror jeg vil være viktig. Jeg håper at vi også i denne debatten kan få en konstruktiv debatt om de utfordringene vi står overfor. 




Til slutt: Saksordføreren for saken om redningshelikoptre vil orientere om den i et innlegg senere i dag. 




 Det ser vi fram til. 




 Jeg vil begynne med å gi litt ros til Regjeringen for det fokuset de klarer å holde på redningstjenesten. Det er positivt at vi har fått på plass en base på Vestlandet. Det er også meget positivt at samtlige baser nå har fått tilstedevakt, og at lege blir en fast del av det operative crew. Det skal Regjeringen ha ros for, men det skulle nesten bare mangle, for det er en oppfølging av Stortingets vedtak av 16. mai 2002. 




Men opposisjonen kan ikke alltid bare gi ros, og så vil heller ikke jeg gjøre. I 2002 ble det også fattet et vedtak som lød slik: 







«Siden dagens flåte av redningshelikopter er blitt svært gammel ber komiteen om at disse fases ut innen 2008, dersom det lar seg gjøre produksjonsmessig.» 




Det har altså gått seks og et halvt år uten at det har blitt en fornyelse av dem, og vi vet ikke når et endelig vedtak vil komme. Det er ikke bare denne regjeringen som skal ha skylden for det. Også Bondevik II-regjeringen er delaktig i dette og har sin del av ansvaret. Men det er nå på tide at dagens regjering tar tak i saken og får lagt fram de forslag til vedtak som behøves for å fornye denne flåten. Det er viktig for den beredskapen som redningstjenesten skal ha. 




Når det gjelder driftsansvaret på den nye basen på Vestlandet, er det gjort et politisk grep i forhold til at Forsvaret skal drifte dette. Vi har i dag mange sivile operatører som er meget dyktige på området, og som jeg ser med stor fordel kunne ha driftet dette. Vi får nå et monopol. Og jeg er meget skeptisk til monopoler, uansett om de er private eller offentlige, men offentlige monopoler er vel ikke å foretrekke framfor private. En privat operatør har erfaring og det som trengs for å kunne ta tak i dette og utføre jobben på en god måte. 




Jeg vil også referere til St.meld. nr. 44 for 2000–2001, som faktisk ble fremmet av regjeringen Stoltenberg. Der står det bl.a.: 







«Forsvaret bør ikke yte bistand til det sivile samfunn der oppgavene kan løses like godt av frivillige eller kommersielle aktører, eller der dette kan fortrenge kommersielle interesser.» 




I så måte kunne det være på sin plass at vi fikk inn sivile operatører også på dette området. 




Så litt tilbake til helikoptrene og fornyelse av dem. I den situasjonen vi er nå, viser det seg at vedlikeholdskostnadene av helikoptrene utgjør 75 pst. av de totale driftskostnadene pr. flytime. Dette begynner å bli bekymringsfullt. Vi bruker altså så mye på vedlikehold at vi med stor fordel kunne ha byttet ut helikoptrene og fått nye, noe som også ville gjøre tjenesten atskillig bedre. Så Fremskrittspartiet vil på det sterkeste oppfordre Regjeringen til snarest mulig å få ut anbud på nye redningshelikoptre, slik at redningstjenesten kan ha det operative verktøyet de skal ha – sammen med mannskaper – og kan gjøre det som må til for å kunne redde liv, ofte på sekunders varsel. 




 Rett skal være rett: Regjeringen har tatt et betydelig løft for å styrke redningshelikoptertjenesten. En samlet komité har derfor gitt Regjeringen ros for at det nå er etablert tilstedevakt med lege på alle redningsstasjoner. 




Fra Høyres side er vi imidlertid bekymret over at prosessen med anskaffelse av nye redningshelikoptre trekker ut i tid. At levetiden for redningshelikoptrene stadig forlenges kan få alvorlige konsekvenser fordi viktig utstyr om bord er i ferd med å gå ut på dato. Vi vil derfor understreke viktigheten av at utstyr og ressurser fungerer tilfredsstillende, selv om helikoptrenes levetid må forlenges. 




Høyre har tidligere tatt opp utstyrssituasjonen for 330-skvadronen. I forbindelse med redningsaksjoner er det store problemer med å få dagens varmesøkende kameraer til å fungere. Det utføres redningstjenester ofte i ekstreme værsituasjoner med svært lite dagslys, og manglende funksjonelt utstyr kan medføre at operasjoner kompliseres, og at menneskeliv settes unødig i fare. Jeg viser i denne sammenheng til Høyres forslag ved behandlingen av 2009-budsjettet, der vi ber Regjeringen komme tilbake med forslag til midlertidig løsning på problemene med manglende utstyr i helikoptrene, senest i revidert nasjonalbudsjett for 2009. Jeg vil gjerne høre statsrådens vurdering i akkurat denne saken. 




Så til situasjonen i politiet. Det hersker liten tvil om at politiet landet over sliter med alvorlig mannskapsmangel, og ledelsen i politidistriktene stilles daglig overfor svært tøffe prioriteringsutfordringer i forhold til hvilke oppgaver man skal ta fatt i, og hvilke oppgaver man må la ligge. Det som går igjen, er at typiske politisaker, som f.eks. narkotika og ordensforstyrrelser, mange steder nå viser en klar nedgang fordi politiet rett og slett ikke har kapasitet til dette arbeidet. I tillegg innrømmer politiet og lensmenn åpent at det forebyggende arbeidet er det som kanskje lider mest under dagens ressurssituasjon. Servicen overfor publikum er heller ikke slik som den burde være. Det er ingen selvfølge at politiet har kapasitet til å følge opp lovbrudd og henvendelser fra publikum. 




Det er anslått at denne høsten står om lag 410 stillinger ledige ute i politidistriktene, noe som ifølge flere av politimestrene er nødvendig for å få driftsbudsjettene til å gå rundt. Nye arbeidstidsbestemmelser fra 1. juli i fjor tappet etaten for operative ressurser, uten at det den gangen ble satt inn konkrete mottiltak. Til nyttår kommer ny ATB for politĳuristene, som vil tappe politiet for viktig påtalekapasitet – også denne gangen uten at det er redegjort for hvordan denne situasjonen skal løses når dette nå innføres om få uker. 




Det er lite betryggende at mye av den operative polititjenesten i helgene i dag er avhengig av at politifolk jobber overtid, og det er bekymringsfullt at en av bærebjelkene for trygghet og sikkerhet i samfunnet i stor grad synes å være et overtidsbasert system. 




Høyre tolker det som en klar innrømmelse når Regjeringen omsider bevilger ekstra midler som kan bedre driftssituasjonen noe ute i politidistriktene. Problemet er at det kommer på overtid, så sent på året at det vel ennå ikke er fordelt og formidlet ut til politidistriktene. Så når man da sier at dette skal være til hjelp i 2008, er det nesten vanskelig å ta på alvor. Problemet er jo også at 52 mill. kr på langt nær er tilstrekkelig til å løse de problemene som faktisk er der ute. Fordelt på 27 politidistrikter er jo dette småpenger i forhold til de oppgaver som står i kø. Og hvis man i tillegg tar på alvor den begrunnelsen som er kommet for disse 52 mill. kr, nemlig at dette skal kompensere for merutgifter som følge av flere utstedte pass, dyrere biometriske pass og flere voldsalarmer og vedlikehold av dem, vet jeg nesten ikke om det er mulig å se at dette er friske penger som skal bidra til å bedre driftssituasjonen ute – når det er utgifter som allerede er påløpt. 




Uansett er det viktig å understreke at det bare er varige, større driftsbudsjetter for politiet som kan skape den forutsigbarheten som er nødvendig for å kunne planlegge, oppbemanne og få en polititjeneste som er i takt med de oppgavene som faktisk er bestemt av dette huset og av andre som har forventninger til politiet. 




Høyre mener det er behov for et større politiløft. Det er behov for et større fokus på nye sivile stillinger, og det er et større behov for å satse mer målrettet på seniorene. Da må seniortiltak også blir seniortiltak for alle seniorer i politiet, og ikke som vi nå hører, at det er en tendens til at det er sjefene i politiet som får tilbud om seniortiltak. Jeg skulle ønske at statsråden hadde hatt samme fokus på tiltak innenfor politiet, som han har på tiltak innen soningskøavviklingen, men det gjenstår altså å se. 




 Jeg synes også det er svært gledelig at redningshelikoptertjenesten er styrket, slik den er bygd opp. Det er ikke alle budsjettkamper noen vinner, men andre kan vinne dem, og det er hyggelig for landet. 




Det blir litt rart når opposisjonen beskriver at det ikke var framdrift når det gjelder helikoptre, for det kjenner jeg faktisk en del til. Det kjenner Stortinget til også. Bondevik II-regjeringen opererte ut fra at vi skulle ha rett til å kunne anskaffe NH90. Skal man anskaffe NH90, må man ha en klarering med ESA. Den linjen ble fulgt. Så har den nye regjeringen valgt et annet regime. Den har lagt dette ut på anbud, som Fremskrittspartiet var for hele tiden. Da etablerer man nye spilleregler. Jeg skal bare nøye meg med å si at jeg legger til grunn at Regjeringen har oversikt over at den prosessen går skikkelig. Når det på justissektoren ved ulike regjeringer har vært mulig å få til både nødnett og tungt fengsel i Halden, skjønner alle at vi må ha helikoptre som fungerer. Det ligger i selve strukturen. Jeg skal bare nøye meg med å understreke hvor viktig det er – ikke fordi jeg tror at noen ikke mener det, men fordi det kan være greit at det er sagt fra Stortingets talerstol når noen skal prøve å gjøre inntrykk på Finansdepartementet i harde og tunge budsjettrunder. 




Når det gjelder situasjonen i politiet, skal jeg holde meg til invitasjonen fra representanten Bjørnflaten. Jeg synes det er saklig bra at Regjeringen nå er i en dialog med politiets organisasjoner om å få en felles virkelighetsbeskrivelse. Jeg synes det er bra at man uavhengig av kampen om lønn ser på den faktiske driftssituasjonen i politiet. For det er ingen tvil om at den kan være utfordrende mange steder. Så har jeg merket meg det i representanten Bjørnflatens innlegg om antallet nye politifolk som har kommet til. Det går på emner jeg har tatt opp tidligere i denne salen, og faktisk før den tid også, om at det er altfor mange karriereveier i politiet som rekrutterer bort fra gaten, inn på et kontor og oppover i systemet. Vi har rett og slett ikke gode nok karriereveier og kompetansebyggingssystemer for dem som skal være fotsoldater. Det å ha det, er viktig, og jeg merket meg at statsråden nå har sagt at det er ett av de temaene han tar med i den dialogen han har med politiorganisasjonene. Jeg vil understreke at det er viktig. For at det skal gi status og posisjon å gjøre den jobben ute blant folk som alle i denne salen som nå deltar i debatten, ønsker, må man bygge opp en karrierevei og ny kompetanse. 




Så er det to framrykningsmuligheter det er enighet om, men som det må legges stor vekt på. Det ene er å sette inn sivile. Jeg har selv tidligere sagt at 40 sivilister kan, plassert rett, styrke ordenstjenesten i Oslo med 40, fordi det frigir de menneskene som i dag sitter i rettssaler helt unødvendig, og det frigir folk som gjør praktiske oppgaver. Det er grep som kan ha en målrettet effekt, og som jeg bare etterlater til dem som har makt og mulighet til å forvalte budsjettet. 




Så er det en annen sak, og det er seniorpolitikk. Jeg må innrømme at jeg er blitt litt beklemt av det jeg leste om prosjektet som var i Hordaland – ikke av at det var et prosjekt om seniorpolitikk, for det var positivt, men det ble etterlatt et visst inntrykk av at hvis man var lensmann og leder, ville man få et godt liv framover i etaten, men hørte man til på et arbeidende grunnplan, var det i grunnen ikke penger til dette. Det er et galt signal. Det må være mulig å lage et skinnende godt prosjekt ett sted, som ikke trekker de store pengene, men hvor alle i politiet som har lyst til å gjøre en jobb, føler seg velkommen når de har lyst til å fortsette utover aldersgrensene. I det tilfellet som har vært skildret i media, gjaldt det en person med lang erfaring fra en operasjonssentral. Folk vet hvor viktig det er å kunne slike sentraler og kjenne menneskene man skal ha kontakt med og kjenne forholdene. Alle vet at det er en kompetanse som er viktig, uten at jeg skal gå ytterligere inn på enkeltpersoner. 




Så er det andre med kompetanse, folk jeg har møtt i denne byen og andre steder, som faktisk er aktive i ordenstjenesten. Det er klart at de er dyrere i drift enn alle andre, fordi de har bygd opp lønn gjennom noen år. Men du verden hvor viktige de er, for de har den kompetansen at de kan være mentorer og rollebilder for alle andre som skal være der. Jeg tror man bør være systematisk når det gjelder seniorpolitikken, og la den bli utvidet og få et trykk. Personlig ville jeg sett det som rene julebudskapet når politifolk ikke bare slåss for å gå av ved aldersgrensen, men nærmest ber om å få fortsette. Det er jo et kulturelt gjennombrudd som man bare bør gripe og ta imot og bruke så godt man kan. Jeg merket meg også at Arne Johannessen, som i det offentlige rom er svært tydelig med alle sine krav, ikke helt stille, men tydelig nok for noen år siden sa at han ville ha en aktiv seniorpolitikk. Så det å gå inn på det, er ett av de tiltakene som kan rydde rom for det noen kaller politikraft, altså politiutdannede folk som kan være tilgjengelig mange steder. Det ble invitert til å komme med bidrag, og da synes jeg man skal være konstruktiv – og dette er den konstruktive tiden på året, når freden snart senker seg over våre sinn. Dette var mine praktiske bidrag, og jeg håper at de som nå lytter til det, tar det med seg og gjør det beste ut av det. 




 Aller først, når det gjelder redningshelikoptertjenesten, må jeg si at hvis man snur seg og ser tilbake på den forrige regjeringens innsats, men også den nåværende regjeringens innsats, er dette ett av områdene som justiskomiteen forvalter og har ansvar for, hvor vi virkelig har sett at det går an å gjøre betydelige framskritt for å skape mer trygghet for folk. Jeg er veldig glad for Ørsal Johansens ros – og også Elisabeth Aspakers ros. Det er det godt å ta med seg inn i julefeiringen, for det har vært en tøff høst. 




At man i løpet av ganske kort tid har klart å etablere det som har vært et veldig sentralt krav, nemlig tilstedevakter og legedekning ved Banak, Bodø, Ørlandet, Sola og Rygge, er veldig viktig. Jeg mener at vi er inne i en veldig god situasjon for norsk redningstjeneste. Det gjøres en enorm jobb i redningstjenesten, og vi ser at antall oppdrag ikke er dalende, men økende, og tjenesten bidrar til å skape en trygghet ute, som det er all mulig grunn til å gi honnør for til alle de aktørene ute som bidrar til det. Man har fått politisk oppbakking, og med den behandlingen som skjer i Stortinget i dag, får man også en betydelig økonomisk oppbakking. Jeg er stolt over at Regjeringa har klart å levere dette i løpet av disse årene. Vi har tatt det gradvis, på om pø, og mener at vi har kommet i havn med kravet om responstid og tilstedevakt når det gjelder redningshelikoptertjenestene. 




Så vil jeg også si at jeg er helt enig i representanten Dørums beskrivelse av innkjøp av nye redningshelikoptre. Her er det jo mange hensyn å ta. Det er ikke slik at vi i dag kan si at nå kjøper vi – det skal være en betydelig kvalitetssikring, heldigvis. Vi har valgt et annet spor enn det som opprinnelig lå for NH90. Vi ønsker å vurdere dette, for så vidt i tråd med hva også Fremskrittspartiet har ønsket, nemlig å ha fri konkurranse når det gjelder dette, for å se hva som kan sikre oss best kapasitet. 




Så har Stortinget sikkert lagt merke til at vi har valgt å styrke prosessen for innkjøp av nye redningshelikoptre med ekstra midler, slik at vi inn i 2009 nettopp kan få lagt grunnlaget for anbudsprosessen. Jeg mener at vi har gitt det trykket i denne saken som vi kan gjøre, og når vi nå også kommer oss igjennom kvalitetssikringsregimene, er jeg overbevist om at vi har et godt fundament for å foreta de innkjøpene som er helt nødvendige. 




Jeg vil samtidig påpeke – som representanten fra Fremskrittspartiet – at det ligger betydelige kostnader i å holde gående den gamle flåten av Sea King-helikoptre. Men jeg vil samtidig understreke at det jo er maskiner som er svært gode, og som har ytt veldig godt. Og når man nå gjør det man gjør på vedlikeholdssiden, og som dagens vedtak også bereder grunnen for, er det maskiner som fungerer godt ute i redningsarbeidet. 




Så et par ord om politibevilgningen som kommer i dag. Jeg mener at vi nå har en mulighet til å samle oss politisk om noen linjer for hvordan vi møter utfordringer i politietaten. Jeg har lagt merke til at Høyre og Fremskrittspartiet nærmest på direkten svarer ja til Politiets Fellesforbunds forslag til tiltak, og i så måte setter til side de prosesser som må gås når det gjelder lønnsdannelse i Norge, rundt arbeidstidsbestemmelser osv. Jeg er glad for, slik jeg forstår Kristelig Folkeparti og Venstre, at de ikke har valgt å gå inn på den linjen. 




Fra Regjeringas side er det viktig at vi nå har prosesser i rett spor. Det er det dialogen går på når det gjelder politiet, og flere organisasjoner skal være med. Det representanten Dørum trakk opp om organisasjon, karriereløp, seniorpolitikk og flere sivile inn, er sentrale elementer i den dialogen. Og jeg må gi representanten Dørum honnør for det arbeidet han har gjort og den iver han har vist i løpet av de siste årene, nettopp for å påpeke dette. Det har vært avgjørende for hva slags vinkling vi har i den dialogen. 




Så får lønnsfastsettelse og diskusjonen rundt arbeidstidsbestemmelser komme i sin tur. Jeg tror vi har alt å tjene på å stå sammen om det. Og jeg ville være glad om nettopp Høyre og Fremskrittspartiet bidro til en avklaring – enten i dag eller seinere – på om vi skal fortsette i et solidarisk system når det gjelder fastsettelse av lønns- og arbeidstidsbetingelser. Jeg tror ikke norsk politi eller samfunnet har noe å tjene på at vi nå bryter opp det systemet. 




 Det blir replikkordskifte. 




 Det er nokså åpenbart at statsråden, som viser seg å være handlekraftig når det gjelder soningskø, ikke er like handlekraftig når det gjelder politiet. 




Etter den store debatten vi hadde om justisbudsjettet, fikk jeg en forferdelig skyllebøtte fra statsråden der han mente at undertegnede var uredelig når jeg viste til Bemanningsutvalgets rapport som et grunnlag for å fatte vedtak om tiltak når det gjaldt politiet. Da var statsråden opptatt av at han måtte utrede mer for i det hele tatt å kunne foreta seg noe. 




Samtidig har Høyre og de andre opposisjonspartiene foreslått at man skulle ha en politistudie. Det har regjeringspartiene og statsråden gått imot. Hva er problemet med Bemanningsutvalgets rapport, som statsråden selv i en rekke sammenhenger har framhevet som det dokumentet han trengte for å handle når det gjaldt politiet? Hva er problemet når han nå plutselig mener at han må utrede mer? 




 Man kan velge å gå inn i denne debatten med nei og bare motargumenter og kritikk. Så hører vi at andre i opposisjonen velger å innta en noe mer ydmyk holdning til situasjonen og gå inn i det og se på hva vi kan forbedre. 




Jeg mener den gjennomgangen som nå kommer, er en fin oppfølging av Bemanningsutvalgets rapport, ved at man nettopp ser på de muligheter vi har for å få mer politikraft ut av de til enhver tid gjeldende ressurser, og hvordan vi skal fase inn bl.a. flere sivile. Det er sunt å ha en gjennomgang av det. 




Så må jeg samtidig si at når det gjelder spørsmålet om handlekraft, gav Bemanningsutvalgets rapport også et godt fundament for nettopp å få gjennomslag for og presentere for offentligheten og Stortinget at man måtte gjøre i hvert fall tre ting. Det var for det første å øke opptaket på Politihøgskolen, som vi gjør til neste år. Det er jo et av fundamentene i Bemanningsutvalgets rapport. For det andre må vi ha inn flere sivile. Det følger vi nå opp ved ytterligere en gjennomgang. Og det tredje var at man også ser på spørsmålet om forebygging utover hva politiet faktisk håndterer. 




 Statsråden var inne på at redningstjenesten gjorde en enorm jobb, og det er det ingen som er uenig i, tror jeg. Han var også inne på at Sea King-helikoptre er gode helikoptre og har vist seg gode i tjenesten så langt. Men det er også et faktum at helikoptrene begynner å dra på årene. 




Statsråden redegjorde så vidt for prosessen med anskaffelse av nye helikoptre, en prosess som jeg fikk inntrykk av er godt i gang. Men det som hadde vært interessant, er om statsråden kunne si noe om når redningstjenesten kan ta i bruk sine nye helikoptre. 




 Det som er viktig for oss når vi starter en slik prosess, er at vi har god organisering rundt det. Spørreren er kjent med at vi har etablert en egen prosjektorganisasjon nå i år som får styrket sitt driftsgrunnlag til neste år, og som da kan gjennomføre den kvalitetssikring som er nødvendig når vi går inn i dette prosjektet. Det er vår ambisjon at vi i løpet av neste år skal få avklart spørsmålet om anbud – dvs. få det ut på anbud. 




Det som er målsettingen, og som framgår av det vi har rapportert til Stortinget, er at vi ser for oss innfasing av de nye helikoptrene i tidsrommet 2011–2014. Så er dette avhengig av mange forhold. Det er for det første avhengig av hvordan kvalitetssikringen nå går, og også anbudsprosessen. Men det er det tidsløpet vi har lagt opp. 




 Statsråden var i sted inne på at opptaket til Politihøgskolen nå er trappet opp til et topp nivå. Samtidig vet vi at det de senere årene kanskje ikke har vært den søkningen til politiutdanningen som vi skulle ønsket oss. Vi har flere plasser som skal fylles. Vi har reelt sett et mindre søkerutvalg å ta av. Samtidig vet vi at det kan se ut som om kanskje bortimot 10 pst. av dem som begynner på Politihøgskolen, velger andre yrker etterpå enn politietaten. 




Ser statsråden behov for en gjennomgang av dette? Og ser statsråden behov for å vurdere tiltak både for å styrke søkningen til Politihøgskolen og for å vurdere dimensjoneringen, hvis det er slik at vi kan komme til å miste et visst antall av studentene når de er ferdige? 




 Den driftsmessige gjennomgangen vi skal ha, vil også kaste lys over nettopp de problemstillingene. Men samtidig vil jeg nok advare veldig mot å si at det er så lite attraktivt å søke seg til Politihøgskolen som Elisabeth Aspaker ved gjentatte anledninger har fokusert på. Jo mer man fokuserer på det, desto verre blir det på mange måter. Det blir et negativt søkelys i forhold til søkermassen. Det er grunn til å peke på at vi altså hadde en økning i søkermassen til Politihøgskolen i 2008. Det er ikke slik som Elisabeth Aspaker har sagt offentlig flere ganger, at det går nedover. Det er viktig også å få fram det positive. 




Den store størrelsen i forhold til dette, er at den regjeringen som sitter nå, tar opp over 600 flere studenter enn det den forrige regjeringen gjorde. Det er klart at det er helt avgjørende for å få opp bemanningen i norsk politi. Hadde vi fortsatt med den takten som den forrige regjeringen la opp til, og det nivået man lå på, på 240 og 360, ville det vært 600 færre politifolk ute i gatene i denne perioden. Det er den store størrelsen, som jeg faktisk synes at også representanten Aspaker skal ta inn over seg. 




 Replikkordskiftet er omme. 




De talere som heretter får ordet, har en taletid på inntil 3 minutter. 




 (ordførar for sak nr. 3): Regjeringa har heile tida vore oppteken av at redningshelikoptertenesta skal sikra at menneske i naud får den nødvendige hjelpa. Ved søk og redning er tid ein avgjerande faktor for å kunna redda liv. 




Dei siste åra har kostnadene ved å oppretthalda beredskapen auka vesentleg. Bakgrunnen for dei auka kostnadene er, som det er sagt her før, i korte trekk auka vedlikehaldskostnader som følgje av aldrande helikopter. 




Redningshelikoptertenesta vert i St.prp. nr. 20 styrkt med 33,75 mill. kr nettopp for å kunna oppretthalda dagens redningshelikopterberedskap. Dette kjem i tillegg til at redningshelikoptertenesta i St.prp. nr. 1 for 2007–2008 vart styrkt med 160 mill. kr, og med 15 mill. kr i St.prp. nr. 59 for 2007–2008. Desse midlane skal bl.a. gå til ny base i Florø, tilstedevaktsordninga på Rygge og Ørlandet og vidareføring av prosessen for kjøp av redningshelikopter. 




Det er riktig som det er sagt her, at vedtaket om Florøbasen vart gjort i 2002, og den førre regjeringa lyfta faktisk ikkje ein finger for å setja i verk vedtaket. Når vi veit at vi utanfor kysten av Sogn og Fjordane finn 30 pst. av den totale gass- og oljeutvinninga, og at det i tillegg er stor fiskeaktivitet her, er eg svært glad for at etableringa av Florøbasen no er sett i gang. 




Til stades-vakt med lege på Rygge og Ørlandet er, som sagt her før, på plass. Det er bra. Her har vi faktisk valt å nytta eksisterande kaserner i staden for å byggja nytt, på same vis som på Banak. 




Ein kan ikkje unngå å merka seg at både Høgre og Framstegspartiet er med på å gje ros til Regjeringa i denne saka. Det set eg pris på. Men dei er litt misnøgde med at Florøbasen er sivil. Til det er det å seia at Regjeringa fortener absolutt all denne rosen, for det har vore ei stor satsing på redningshelikopter. I førre periode kom det faktisk berre ein base med til stades-vakt på plass på knapt tre år, mens denne regjeringa har fått på plass fire nye basar på tre år. I tillegg er ein i gang med etableringa av basen i Florø. 




Det viktigaste med Florøbasen er som sagt å få han opp å stå. For dei som kjem i naud utanfor Stadt, og som treng å bli redda, er det heilt likegyldig kven som sit bak spakane – om det er militært personell eller sivilt. Det viktigaste er faktisk at ein vert redda. Og det er det arbeidet som no er sett i gang. Så vil eg gjerne også presisera at det var faglege vurderingar som låg bak at vi ikkje ønskte å føra vidare opsjonen på NH90 endå ein gong. 




Det er litt vanskeleg å ta stilling til Framstegspartiet sine merknader, der ein viser til forslag i Innst. S. nr. 104 som ikkje er offentlege enno. Så den diskusjonen må vi nesten koma tilbake til. No har dei ikkje vore innom det så mykje i dag heller. 




Når det gjeld innkjøp av redningshelikopter, har statsråden gjort godt greie for det. Det er riktig som det vart sagt, at vi ser føre oss ei innfasing i perioden 2011–2014. 




 Det ble visst en liten budsjettdebatt om politiet i dag, og da kan jeg ikke la anledningen til å si noen ord om det gå fra meg. 




Det er helt rett som saksordfører sa, at det har vært en stor økning i justisbudsjettet, og det har vært en stor økning til Politihøgskolen. Det er veldig bra, men det skulle bare mangle når det også har vært en stor økning i inntektene til den norske stat. Det vi ikke må glemme, er at det også har vært økte lønns- og prisjusteringer. Politiet har fått flere og flere oppgaver som det ikke alltid har fulgt penger med. Den volden og kriminaliteten vi ser ute på gatene og andre plasser, blir bare grovere og grovere. 




Det har vært en veldig spesiell høst. Jeg har hatt en følelse av at opposisjonen og regjeringspartiene har levd på hver sin planet, og har gått helt i clinch når det gjelder politiet. Men nå har altså komitelederen invitert til dialog. Og selvfølgelig skal man være med på dialog, men da må vi i hvert fall være enige om visse ting. Det er at det er en krise der ute, og det er en krise som går på bekostning av folk flest. 




Nå har noen hver av oss vært ute og besøkt politidistrikter. Vi har vært ute og sett med egne øyne hvordan det ser ut, og det er ikke bra. Så kan vi heller være enige om at vi ikke skal diskutere lønn utenom lønnsoppgjørene – det kan jeg være helt enig i. Men likevel er det noe som må gjøres på området. Det går ut over folk flest, og det går ut over forebygging. Folk får ikke den tjenesten de skal ha av politiet. 




Så sa justisministeren at han har økt budsjettene. Men det er der forskjellen mellom Fremskrittspartiet og regjeringspartiene er. Vi mener at økningen ikke er stor nok, for det er driftsbudsjettet til politiet man sliter med. Når det nå blir bevilget 52 mill. kr ekstra i nysalderingen her, er det heller ikke nok, hvis det skal deles mellom de politidistriktene vi har. 




Jeg besøkte selv Stavanger-politiet på lørdag. Der fortalte politiet at da Nokas-ranet skjedde, var det ca. fire personer på jobb. Da sa politikerne etterpå: Aldri mer skal det skje. Men i dag er det ikke flere politifolk på vakt i Stavanger enn det det var under Nokas-ranet. 




Fremskrittspartiet skal være med på en dialog, men da må det være en dialog som fører til at vi kan imøtekomme de behovene som folk der ute har for polititjenestemenn. 




 Jeg vet ikke helt om vi er i avdelingen for ønskerepriser når vi begynner å debattere ting om igjen her, men det var én kommentar fra statsråden som ikke kan få stå uimotsagt. Det var at Høyre på direkten har gått god for alle PFs krav. Det har ikke Høyre gjort. Det Høyre har gjort, er å vise støtte til PF for de to kravene som PF i lang tid har hatt, og som samsvarer med det som var innretningen på vårt alternative budsjett, hvorav to punkter ble nedstemt den 3. desember – flere sivilt ansatte, aktive seniortiltak med en nasjonal strategi. Det ville vi bevilge penger til. Det ble nedstemt. Samme kveld diskuterte vi også politistudiet. Det ble ikke sagt et ord om det her, men det ble sagt desto mer fra statsrådens side på TV 2, etter at man hadde stemt ned også det forslaget i Stortinget. 




Når det gjelder arbeidsvilkår og lønn, er fredsplikten til for å holdes. Dette forsøket på å dreie fokuset vekk fra den krisen politiet er inne i, ved å antyde at Høyre nærmest har gått inn i lønnsforhandlinger på TV, er faktisk ganske upassende. Det vi har sagt, er at arbeidsmiljøloven eventuelt må endres, vi må finne en innretning på det slik at det kan muliggjøres. Det er noe helt annet enn å si at vi har slukt agnet fra PF rått. 




Når det gjelder dialog, hadde vi altså muligheten til å ha en dialog her i syv uker i Stortinget, etter at budsjettet til Regjeringen ble lagt frem. Det var utgått på dato da det ble lagt frem. Syv uker hadde man, og man valgte altså å stemme ned alle de forslag som kunne gitt mer politikraft nå. Så kommer det kanskje en krisepakke i januar/februar. Vi håper da at sivilt ansatte og seniortiltak er en del av den krisepakken. Men når man ønsker en dialog, passer det veldig dårlig at representantene for regjeringspartiene går ut i et tosiders oppslag i VG i samråd med statsråden og fyrer opp under det dårlige forhandlingsklimaet som var før man satte seg ved forhandlingsbordet og fikk PFs krav. 




Men jeg skal bidra til å forkorte debatten ved å bruke et halvt minutt mindre enn det som er taletiden. Jeg vil bare anbefale at man faktisk har en dialog og ikke bare bedriver polemikk og prøver å skape et inntrykk av at opposisjonen har helt andre agendaer enn vi faktisk har. 




 Som gammeldags bymisjonær får jeg glede meg når arvesynden hos konkurrentene, les: Regjeringen, gjentas mindre og mindre. Det har vært noen runder i denne salen hvor man nærmest skulle tro at opptak til Politihøgskolen var et slags klarsyn som vibrerte over landet i årene 2001–2005, men som ikke nådde den sittende regjering. Dette er blitt mer og mer avdempet og mer og mer preget av representanten Bjørnflatens invitasjon i dag og også representanten Breens erkjennelse tidligere. 




Men statsråden hadde en liten sleng. Det var ikke slik at regjeringen Bondevik II ønsket å fortsette med det nivået, man begynte tvert imot en opptrapping, til 290, til 360, og det har den sittende regjering glede av nå; det har vi alle glede av. Opptrappingen ville ha fortsatt, men andre tok over. Og la meg si, siden jeg levde på den tiden, at det var ikke noe påtrengende press i noen av de budsjettforlik som ble gjort med Fremskrittspartiet tre ganger og med Arbeiderpartiet én gang, for å få tak i flere på opptak til Politihøgskolen. Det ville for så vidt ha vært noe av det billigere man kunne gjort rent økonomisk på kort sikt, men det var altså ikke noe påfallende press – ikke fra noen – og jeg sier det ikke for å si noe annet enn at det var slik det var. Så kan vi alle sammen i ettertid konstatere at vi skulle hatt flere – for det er vi enige om – og så er vi glad for at det blir en opptrapping. Og jeg er glad for at den opptrappingen blir på det høye tallet som det er for neste år. Men jeg vil gjerne si fra om at historieskrivingen ikke bør ha bolsjevikiske trekk, i den forstand at man begynner å snakke i samtiden som om fortiden var annerledes enn den var. Men i det fellesskap å erkjenne at vi skal gjøre noe mer, som har vært grunntonen her, er en stemning jeg fullt ut er med på. 




Så dette må oppfattes som et mildere innlegg; jeg har hatt noen innlegg litt krassere i tonen før. Men siden statsråden har forbedret seg drastisk – han hadde bare en liten kort rykning til denne bolsjevikiske tendensen i dag, i motsetning til kraftige rykninger før – får jeg være mildere i tonen og mildere i formen, og så får jeg være enig med representanten Bjørnflaten, som sier at vi skal se framover og få tak i flere folk. Det er veldig positivt. Og det er veldig positivt at man vil fokusere på sivile, og at man vil satse på seniorpolitikken. 




Jeg håper at dette er siste gang jeg må ha kommentarer om bolsjevikisk historieskriving fra denne talerstol. 




 Jeg hadde faktisk håpet at det innlegget jeg holdt i stad, skulle vært det siste innlegget jeg holdt i dag. Men etter replikkvekslingen med statsråden følte jeg at det var nødvendig å ta ordet igjen. 




Jeg føler at han bevisst feiltolker meg hver gang jeg og Høyre har tatt opp bekymringen når det gjelder opptaket til Politihøgskolen. Dette er ikke noe Høyre har sugd av eget bryst, men det er faktisk en bekymring som formidles: Rett nok er det en bitte liten økning i søkermassen, men når det antallet vi skal ta opp på Politihøgskolen, øker dramatisk i årene framover, er det faktisk ren matematikk at det utvalget vi da har å ta av til utdanningen, faktisk er dårligere enn det vi har hatt tidligere. Jeg sier ikke at det ikke fortsatt er kvalifiserte søkere i søkermassen, men det er viktig å understreke at dette er en utdanning som krever det ypperste av dem som skal tjenestegjøre i norsk politi framover. Når vi skal ha opptak til Politihøgskolen, er det viktig at vi sikrer oss et godt søkerutgangspunkt å ta av. 




Jeg konstaterer også at det tidligere forslaget som Høyre fremmet, om at opptaket til Politihøgskolen burde skje samtidig med opptak til andre universitets- og høyskoler, fordi det også kunne bedre rekrutteringen, faktisk er tatt til følge, og nå får man opptak til Politihøgskolen samtidig. Jeg håper at det skal bidra til at flere oppdager politiutdanningen som en av mange muligheter, og at flere søker seg dit. 




Det er viktig at politiutdanningen er attraktiv. Politiutdanningen har tydeligvis en status i samfunnet, all den tid det er andre som etterpå jakter på de samme studentene som vi har et ønske om skal bli i politietaten. Det må vi bare ta inn over oss. Det kan bety at vi må utdanne noen flere enn de vi vet at vi har behov for inn til politietaten. Vi kan ikke beordre folk til jobb der så lenge utdanningen ikke er betalt, og folk må ha den muligheten at de kan gjøre et annet valg etterpå. Det ideelle er selvfølgelig at politiyrket framstår som så attraktivt at alle går dit. 




En liten bemerkning til om den situasjonen vi nå går inn i: Med stadig flere som skal tas opp og større kull på Politihøgskolen, vil vi trenge flere praksisplasser for disse studentene. Da er det viktig at Politihøgskolen følger opp, og at de nye politidistriktene som skal ta imot studenter, også styrkes med veilederkompetanse og veilederressurser, så de er i stand til å ivareta disse studentene på en god måte. 




Men, som sagt, Høyre er opptatt av at politiutdanningen skal være attraktiv. Vi er opptatt av at vi skal få flest mulig studenter til å søke seg dit, og vi er også opptatt av at politietaten skal være så attraktiv at flest mulig går dit etterpå. 




 Vi er i høytidsstemning, det går mot jul. Som representanten Odd Einar Dørum sa, kommer freden til å senke seg over oss. Men det er et par utfordringer også, det vet vi jo. 




Det kommer til å bli mye høyere alkoholkonsum i mange hjem framover. Vi vet også av statistikken fra legevaktene, fra politianmeldelsene, fra krisesentrene, at vold mot barn og kvinner vil øke de neste dagene. Det er en stor kontrast at vi på den ene siden ønsker ro og fred, og på den andre siden blir de aller svakeste av oss utsatt for det motsatte. 




Mest går det ut over barn, kvinner og eldre. Den siste kategorien er underkommunisert, det er en kategori vi alle sammen nesten hopper over. Det er usynlig vold, og det er mye farligere vold. Den volden som blir begått ute på gaten, er synlig – den blir fanget opp av både mediene, politiet og mange andre hjelpeinstanser som er der ute. Den volden som blir begått mot kvinner og barn i det stille rom, er mye farligere, for det er mye mindre oppmerksomhet rundt den. 




Vi har de siste par månedene styrket politiet med 52 mill. kr. Vi forventer nå, både vi i SV og mange andre, at politiet har skjerpet oppmerksomhet og høy beredskap mot denne usynlige volden i hjemmene. Vi har familievoldskoordinatorer i det ganske land. Jeg forventer at de menneskene som er satt til å gjøre denne jobben, er beredt og fokusert, og at tiltakene er der, at alle disse menneskene – både i politiet og ikke minst i det kommunale apparatet – er på plass, slik at færrest mulig barn, kvinner og eldre blir utsatt for vold, og at de, hvis de blir utsatt for vold, får hjelp når de trenger det, slik at julen også blir en hyggelig tid for dem, og ikke ødelegges av dem som kommer til å bruke veldig mye alkohol og lar det gå ut over sine nærmeste. 




 Eg vil berre ha ei presisering frå Framstegspartiet. Eg høyrde heilt nye tonar i innlegget til representanten Solveig Horne når det gjaldt fredsplikt, at lønsvilkåra faktisk skal forhandlast om når det er tarifforhandlingar, og ikkje elles. 




Spørsmålet mitt er ganske enkelt: Betyr det at det Siv Jensen m.a. sa på PF sitt landsmøte, at dei måtte få høgre løn og det no, og dei populistiske forslaga som var i tipunktsplanen, berre er eit populistisk utspill, og at dette er historie, slik at vi kan stola på at dette er Framstegspartiet si line frå no av? 




 Jeg mener at det som har kommet fram i debatten nå, er veldig viktig. Viktige avklaringer fra opposisjonen, men også fra posisjonen, i den forstand at vi har invitert til samtaler rundt politisituasjonen, tror jeg er helt avgjørende. Mye av debatten som har vært rundt politiet, og en beskrivelse av fakta ute som etter mitt skjønn ikke bestandig har vært like korrekt, har i seg selv bidratt til utrygghet. Jeg mener også at mye av den fokuseringen bidrar til å gjøre det mindre attraktivt å søke Politihøgskolen. 




Da er det mye bedre for alle aktører at vi har en konstruktiv vinkling med hensyn til hvordan vi skal løse de utfordringene som politiet står overfor. Jeg mener at flere i opposisjonen har tatt tak i nettopp den vinklingen. Det gleder meg veldig at vi nå, like før jul, faktisk hører Fremskrittspartiet si at lønnsspørsmålet skal diskuteres ved lønnsbordet. Det er jo ganske andre toner enn det vi har hørt tidligere, at man på direkten på landsmøtet i Politets Fellesforbund nærmest har bevilget økt lønn – utenom tur – slik jeg også forstår representanten Heggø var inne på, at man endog nesten har fremmet forslag om det. Det er veldig bra. Jeg må gi ros til Fremskrittspartiet for at man nå går tilbake på det. Jeg tror det er helt avgjørende hvis vi skal kunne klare å lykkes når det gjelder styrking av politietaten. 




Jeg mener også at det er veldig bra at representanten Dahl nå sier at det som Høyre nå har i tankene for å styrke politiet, ikke går på lønnsspørsmål, men at det går på to ting: flere sivilt ansatte og seniorpolitiske tiltak. Det er jeg helt enig i. Det er forhold som vi skal drøfte framover. Det kan man gjøre uavhengig av lønnsforhandlinger og andre ting. Men jeg må nok si at det inntrykket offentligheten har av Høyres standpunkter i disse spørsmål, er nok ganske annerledes enn det man nå gir uttrykk for. Men jeg velger å tolke og forstå dette i veldig god mening, i den forstand at Stortinget nå i veldig stor grad er samlet om at lønnsspørsmål og arbeidstidsspørsmål skal følge sine prosesser. Det tror jeg er veldig viktig hvis vi skal klare å lykkes med å få til en felles forståelse om både problemer og utfordringer, ikke minst med tanke på løsninger. 




Så mener jeg, som også representanten Dørum var inne på, at vi kan diskutere politihøyskoleopptaket til vi blir blå, som noen sier. Jeg mener allikevel at enhver sittende regjering har ansvar for å bringe fram fakta og analyser når det gjelder behovet i den etaten man styrer. Bemanningsutvalgets rapport og det arbeidet vi har gjort de siste tre årene, viser at vi har et annet behov. Jeg skulle ønske at den forståelsen hadde kommet tidligere til oss alle. Men det har ikke skjedd, og det er også er en del av årsaken til at vi har for få politifolk i dag. 




 Det er ingen motsetninger mellom det som jeg har sagt, og det som Siv Jensen har sagt, eller det andre har sagt. Det vi har fokusert på, er at det har vært en stor krise i politiet denne høsten, og at Fremskrittspartiet mener at driftsmidlene er for små. I den tipunktsplanen som vi har fremmet, og som vi skal behandle i Stortinget over nyttår, har vi kommet med flere konkrete forslag der vi er nødt til å se på lønnsnivået. Vi er nødt til å se på risikotillegget, og vi er nødt til å se på utdanningsløpet. Det er slike ting som vi skal komme tilbake til. Men å begynne å diskutere nå i dag – utenom lønnsoppgjør – hvor mye politifolk skal tjene, mener i hvert fall undertegnede at vi ikke skal gjøre. Det vi er nødt til å være enige om, er at det er en krise, og at vi er nødt til å få gjort noe med den situasjonen som er i politiet nå. Når det gjelder det vi snakket om før med tanke på dialog, håper jeg at regjeringspartiene vil se nøye på det forslaget som Fremskrittspartiet har fremmet, og som vi skal få opp til debatt etter jul. 




 Flere har ikke bedt om ordet til sakene nr. 3 og 4. 

(Votering, se side 1612) 





                    

  Ingen har bedt om ordet. 

(Votering, se side 1614) 





                    

 Det voteres over forslag fra stortingsrepresentant Jan Arild Ellingsen på vegne
                     av Fremskrittspartiet oversendt fra Odelstingets møte 3. desember 2008: 

«Stortinget ber Regjeringen fremme forslag om tiltak som ivaretar
                        arbeidstageres behov for informasjon om hvilke rettigheter de har og hvor de
                        kan henvende seg når de føler seg uberettiget overvåket av arbeidsgiver.»
                     

Høyre og Venstre har varslet at de ønsker å støtte forslaget. 

Votering:

Forslaget fra Fremskrittspartiet ble med 66 mot 37 stemmer ikke bifalt.

(Voteringsutskrift kl.14.27.06)


                    
                    

  Ingen har bedt om ordet. 

(Votering, se side 1614) 





                    

 Det voteres over forslag fra stortingsrepresentant Jan Arild Ellingsen på vegne
                     av Fremskrittspartiet oversendt fra Odelstingets møte 3. desember 2008: 

«Stortinget ber Regjeringen gjennomgå og vurdere å innføre endringer slik at
                        livsarvinger etter avdøde gis lik rett til arv som gjenlevende ektefelle,
                        jf. arveloven § 6 første ledd annet punktum.» 

Venstre har varslet at de ønsker å støtte forslaget. 

Votering:

Forslaget fra Fremskrittspartiet ble med 76 mot 29 stemmer ikke bifalt.

(Voteringsutskrift kl. 14.27.28)


                    
                    

  Ingen har bedt om ordet. 

(Votering, se side 1614) 





                    

 Det voteres over forslag fra stortingsrepresentant Jan Arild Ellingsen på vegne
                     av Fremskrittspartiet oversendt fra Odelstingets møte 3. desember 2008: 

«Stortinget ber Regjeringen i løpet av neste stortingsperiode evaluere
                        gjeldende straffebestemmelser om terrorvirksomhet med sikte på å avklare om
                        bestemmelsene har virket etter hensikten.» 

Høyre og Kristelig Folkeparti har varslet at de ønsker å støtte forslaget. 

Votering:

Forslaget fra Fremskrittspartiet ble med 60 mot 45 stemmer ikke bifalt.

(Voteringsutskrift kl. 14.27.48)


                    
                    

 Etter ønske fra kontroll- og konstitusjonskomiteen vil presidenten foreslå at
                  taletiden fordeles med inntil 5 minutter til hver av saksordførerne og inntil 5
                  minutter til medlemmer av Regjeringen. 

Videre vil presidenten foreslå at det gis anledning til replikkordskifte på inntil
                  fem replikker med svar etter innlegg fra medlemmer av Regjeringen. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (leiar i komiteen): Det dokumentet vi no har til handsaming, er Dokument nr. 1 for
                  2008–2009, Rapport frå Riksrevisjonen om den årlege revisjon og kontroll for
                  budsjettåret 2007. Dette er det viktigaste dokumentet frå Riksrevisjonen til
                  Stortinget. Dokumentet rapporterer om resultatet av revisjonen av departement og
                  statlege verksemder. Dokumentet inneheld òg resultatet av kontrollen med
                  forvaltninga av føretak der staten er eigar. 

Riksrevisjonen har revidert rekneskapen for til saman 230 verksemder. Det er sendt
                  208 revisjonsbrev utan merknader, medan 22 verksemder har fått revisjonsbrev med
                  merknader. Talet på verksemder som har fått merknader, er om lag på same nivå som
                  tidlegare år, men det er ein liten auke frå 2006. 

Riksrevisjonen har kontrollert forvaltninga av statens interesser i 42 statlege
                  aksjeføretak, i 41 deleigde aksjeføretak, i 4 regionale helseføretak, i 6
                  statsføretak, i 4 føretak organisert ved særskilt lov og i 26 studentsamskipnader. 

Riksrevisjonen har hatt merknader til forvaltninga under Helse- og
                  omsorgsdepartementet, under Kunnskapsdepartementet, under Fiskeri- og
                  kystdepartementet og under Samferdselsdepartementet. 

Som ei innleiing vil eg peike på to gjennomgåande trekk ved rapporten for 2007. 

For det første vil eg rette merksemda mot den generelle kritikken Riksrevisjonen
                  kjem med av etatsstyringa i departementa. Styringa av statlege etatar og
                  underliggjande verksemder utgjer faktisk ein heilt sentral berebjelke i
                  gjennomføringa av Stortinget sine vedtak. Komiteen har derfor i si innstilling
                  gitt uttrykk for at han ser alvorleg på at Riksrevisjonen finn at fleire
                  departement ikkje har ei tilfredsstillande etatsstyring. Dette kan føre til at det
                  blir vanskeleg å kontrollere om Stortinget sine vedtak og føresetnader er
                  oppfylte. Eg sa dette i fjor òg – og året før – og eg gjentek det no: Komiteen
                  forventar at Regjeringa tek tak i dette, og at det blir stilt krav til betre
                  styring av statlege verksemder. 

Mitt andre hovudpoeng gjeld òg fleire departement og verksemder – dette poenget
                  vart òg påpeikt i fjor og året før. Det gjeld brotet på reglementet om offentlege
                  innkjøp. Komiteen ser svært alvorleg på det høge talet på merknader om dette. Eg
                  tillèt meg òg å gi uttrykk for ei viss undring. Det har vore stor merksemd rundt
                  offentlege innkjøp i mange år. Likevel kan det sjå ut som om mange verksemder har
                  store problem med å følgje regelverket. Kanskje kan ein stille seg spørsmålet –
                  sidan dette ikkje ser ut til å betre seg – om reglane er for innfløkte og umoglege
                  å følgje, for eg trur ikkje dette er bevisste handlingar frå dei ymse departementa
                  si side. 

Ein samla komité bad i innstillinga si i fjor Regjeringa starte arbeidet med
                  førebuing av ei eiga sak til Stortinget om handtering av regelverket for
                  offentlege innkjøp. Eg etterlyser framdrifta i denne saka. Lat meg understreke at
                  dette er eit alvorleg signal til Regjeringa. 

Så vil eg seie noko om dei departementa som eg har hatt saksordførarskap for i
                  handsaminga av Dokument nr. 1. Det gjeld først og fremst Fiskeri- og
                  kystdepartementet, då eg ikkje har merknader til Statsministerens kontor, som er
                  mitt andre felt. 

Når det gjeld Fiskeri- og kystdepartementet, viser komiteen til at Riksrevisjonen
                  har avdekt forhold når det gjeld statsråden si forvaltning av eigarskapen i Secora
                  AS, som ikkje er haldbar. Det er rett å særleg framheve at styret i selskapet har
                  tildelt eit advokatoppdrag til ein medlem av styret. Komiteen vil her vise til
                  staten sine eigne prinsipp for god eigarskap, og til at komiteen tidlegare har
                  uttalt at styremedlemer ikkje bør utføre oppdrag for selskap ein sit i styret for,
                  mot betaling. Komiteen vil òg peike på at Fiskeri- og kystdepartementet i
                  forvaltninga av eigarinteressene burde ha følgt opp tilhøva som svekkjer styret si
                  uavhengigheit. I dette ligg òg styret sitt spelerom for å vere upartisk i sin
                  kontrollfunksjon. 

Komiteen vil òg vise til at eigarskapen no er ført over til Nærings- og
                  handelsdepartementet. Vidare meiner komiteen at det er all grunn til å følgje opp
                  eigarskapsforvaltninga av Secora AS, sjølv om det no er flytta til eit anna
                  departement. 

Framstegspartiet har nokre særmerknader, og nokre av dei vil bli kommenterte av
                  andre talarar. 

 Fornyings- og administrasjonsdepartementet har ansvaret for å samordne og utnytte
                  ressursene i offentlig sektor på en best mulig måte. Det er derfor ikke bra når
                  departementet og de underliggende virksomheter det har ansvaret for, for tredje år
                  på rad bryter regelverket om offentlige anskaffelser. Det er grunn til å stille
                  spørsmål om hva som er årsaken til at dette skjer. Er det for vanskelig og for
                  tungvint? – det er et betimelig spørsmål. 

Som ansvarlig for utformingen av regelverket må det være i departementets
                  interesse å foreta en løpende vurdering av behovet for endringer og forenkling,
                  hvis det er her problemene ligger. En samlet komité uttrykker tilfredshet med at
                  Riksrevisjonen gjennomfører en forvaltningsrevisjon på dette området, og
                  forutsetter at statsråden gir arbeidet med å etablere gode rutiner i eget
                  departement og i underliggende etater høy prioritet. 

En annen gjenganger i Riksrevisjonens årlige rapport er styringen av
                  fylkesmannsembetene. Her har Riksrevisjonen så vel som Stortinget ved en rekke
                  anledninger påpekt mangler ved etatsstyringen. Klare styringssignaler og sikring
                  av at disse implementeres, er en forutsetning for å lykkes. 

Riksrevisjonens undersøkelse av utvalgte emner innen rus og boligsosialt arbeid
                  viser at den interne styringen i mange tilfeller ikke er innrettet i samsvar med
                  kravene. Jeg forutsetter også her at statsråden tar tak i de mangler
                  Riksrevisjonens undersøkelse har avdekket. 

Komiteen deler Riksrevisjonens vurdering av at resultatindikatoren rett pensjon
                  til rett tid ikke kan anses tilfredsstillende med mindre dataene utbetalingene
                  bygger på, er korrekte. Det er også grunn til å merke seg at Statens Pensjonskasse
                  har avskrevet tap og lån i strid med eksisterende fullmakt, og jeg forutsetter at
                  statsråden følger opp denne saken. 

Riksrevisjonen rapporterer også om bedring på flere områder under Barne- og
                  likestillingsdepartementet for regnskapsåret 2007, og det er positivt. Det betyr
                  imidlertid ikke at alt er i orden. Fortsatt skjer det brudd på lov og forskrift om
                  offentlige anskaffelser og reglementet for økonomistyring i staten. Jeg
                  forutsetter at statsråden gir arbeidet med å styrke ansattes kompetanse på dette
                  området høy prioritet. Det er heller ikke bra nok når departementet også for 2007
                  presenterer en betydelig overskridelse for Bufetat. Det er ikke det at ikke
                  pengene trengs, men dette skjer etter at etaten er tilført midler i løpet av
                  regnskapsåret og på tross av Stortingets klare pålegg til departementet om en
                  realistisk budsjettering av barnevernet. Jeg håper statsråden sørger for at vi
                  slipper å få en tilsvarende sak ved neste årsoppgjør. 

Barnevernet har vært gjennom en vanskelig omstillingsperiode i forbindelse med
                  statens overtakelse. Jeg har merket meg at organisasjonen begynner å finne sin
                  form, og at utviklingen går i positiv retning. Det skal både departementet og
                  Bufetats ledelse og ansatte ha all ære av. Vår evne til å sikre god omsorg til
                  barn som vokser opp i familier med rus, psykiske lidelser og omsorgssvikt, er
                  selve testen på velferdssamfunnet. 

Det pågår også en debatt om kjøp av barnevernsplasser på anbud. Fra departementets
                  side legges det opp til å styrke egne institusjoner og å benytte institusjoner i
                  regi av ideelle organisasjoner i større omfang enn tidligere. Dette er en linje
                  jeg er enig i, og som innebærer redusert bruk av rene kommersielle aktører. Det
                  viktigste er imidlertid at brukerne av barnevernstjenestene må få et best mulig
                  tilbud. I alle tilfeller må det være et absolutt krav at valg av løsning, kvalitet
                  og pris lar seg dokumentere og etterprøve. Det må føres løpende kontroll med at
                  tilbudet faktisk tilfredsstiller de krav som er satt. Jeg håper at de nye
                  retningslinjene for kontroll med private institusjoner bidrar til å sikre et godt
                  og likeverdig tilbud over hele landet. 

Barne- og likestillingsdepartementet har ansvaret for en rekke andre områder. Hele
                  fire av de i alt åtte forholdene Riksrevisjonen påpekte i fjor, er fortsatt
                  uløste. Det gjelder forholdet mellom akuttplasser og andre plasser i
                  barnevernsinstitusjoner. Videre er saksbehandlingstiden for adopsjonssaker
                  fortsatt altfor lang. Uklare regnskapsprinsipper og styringssignaler for
                  Likestillings- og diskrimineringsombudet, Statens institutt for forbruksforskning
                  og Forbrukerrådet må avklares og komme på plass. Likeledes må kontrollen med og
                  styringen av Fordelingsutvalget, Sekretariatet for Markedsrådet og
                  Forbrukertvistutvalget utformes slik at regnskapsrapporteringen bringes i samsvar
                  med økonomireglementets krav. 

 Jeg er saksordfører når det gjelder to departementer, Olje- og energidepartementet
                  og Kultur- og kirkedepartementet. Det er ikke alvorlige merknader under disse
                  departementer, og i mangel av tilstedeværende statsråd i tillegg, tror jeg at jeg
                  skal gå forbi disse i taushet. Det er altså en kombinasjon av to forhold som gjør
                  at jeg gjør det. 

Derimot har jeg lyst til å komme med et par merknader om den generelle trend som
                  er i Dokument nr. 1 i år, som i fjor. Og det er det interessante ved det, det er
                  en stabilitet i dette som er besnærende. Her kommer statsråder hvert år og
                  forsikrer at man skal bli bedre neste år, men neste år gjentar den samme kritikken
                  seg stort sett. Så stabilitet er i alle fall et dekkende uttrykk. Men det er ikke
                  en tilfredsstillende karakter. 

Det er to forhold som jeg særlig vil rette oppmerksomheten mot, og som også
                  Riksrevisjonen gjør i sin oppsummering. Det er mangel på oppfølging av
                  stortingsvedtak i etatsstyring. Departementene gjør så godt de kan, men de glemmer
                  å si ifra til de underliggende etater at de også må gjøre det bedre enn i fjor.
                  Det er det ene. Det andre gjelder anbud. Antallet syndere når det gjelder anbud,
                  er stort sett konstant. Jeg tror ikke dette skyldes at regelverket er vanskelig å
                  følge, for mange klarer glimrende å følge det. Det skal fremheves at det er mange
                  som følger dette til punkt og prikke, og som sannsynligvis også får bedre styring
                  med sin etat eller sitt departement på den måten. For det bare å følge regelen vi
                  gjør som i fjor, eller vi bruker samme leverandør som i fjor, gir i dagens marked
                  lite tilfredsstillende resultater. Det er derfor dette er så alvorlig. 

Jeg er fornøyd med at Riksrevisjonen vil foreta en egen forvaltningsrevisjon på
                  dette området for å se om det er systemfeil. Men jeg har lyst til å stille
                  fornyingsministeren følgende spørsmål: Hvorfor forsikret hun i fjor om at alt
                  skulle bli bedre, når det ikke er blitt noe bedre? Hva er det hun mangler av
                  redskap for å kunne styre andre departementer og deres underliggende etater på
                  dette området? Og jeg stiller spørsmålet: Er det slik at Fornyingsdepartementet
                  ikke har tilstrekkelig kompetanse eller tilstrekkelig autoritet til å styre på
                  dette området? 

Man kunne jo reise det spørsmål i norsk statsforvaltning – jeg vet at det ikke har
                  vært gjort før – om ikke enkelte oppgaver burde legges innunder Statsministerens
                  kontor, slik at statsministeren selv hadde et mer direkte ansvar for en del
                  gjennomgående oppgaver i hele forvaltningen. Det synes for meg som om tanken på å
                  ha et slags forvaltningsdepartement, som under skiftende navn vel har vært det
                  hele tiden, som skulle være overordnet andre og passe på andre departementer,
                  etter hvert ville bli – og det er både en kritikk og en selvkritikk i dette – en
                  litt vanskelig oppgave, for å si det meget forsiktig. Men jeg vil gjerne utfordre
                  statsråden – og det er min siste sjanse i hvert fall i denne perioden – til å si
                  hvilke virkemidler hun mangler for å kunne levere bedre resultater neste gang.
               

 Som komiteens saksordfører for Nærings- og handelsdepartementet og Landbruks- og
                  matdepartementet skal jeg trekke fram noen viktige forhold og spørsmål knyttet til
                  revisjonen av virksomheten for 2007. 

La meg først understreke det som flere saksordførere tidligere har sagt her med
                  hensyn til tilslutning til de vurderingene som Riksrevisjonen gjør når det gjelder
                  viktigheten av å få på plass god risikostyring i staten, behovet for å forbedre og
                  videreutvikle etatsstyringen av underliggende virksomheter, og ikke minst er det
                  alvorlig at regelverket for offentlige anskaffelser kontinuerlig brytes. Dette har
                  flere vært inne på, og jeg trenger ikke å gjenta det. Nå skal Riksrevisjonen
                  gjennomgå dette, og det er jeg glad for. Men hvis det betyr at man må endre
                  regelverket, forenkle regelverket og gjøre dette mer forståelig for mange ledere i
                  staten, så vil det få min tilslutning. Et eller annet er åpenbart feil når man
                  ikke er i stand til å håndtere dette problemet år etter år. 

Men det er selvfølgelig da viktig at en forenkling og en forbedring ikke går ut
                  over hensynet til kostnadseffektive innkjøp, konkurranse og ikke minst
                  likebehandling. Jeg ser fram til den gjennomgangen som Riksrevisjonen skal ha, og
                  forhåpentligvis vil det medføre at dette vil bli bedre over tid. 

Så til Nærings- og handelsdepartementets område, med ti underliggende virksomheter
                  som er revidert. Riksrevisjonen har avgitt åtte avsluttende revisjonsbrev uten
                  merknad. Norges geologiske undersøkelser og Norsk Romsenter har fått avsluttende
                  revisjonsbrev med merknader. Komiteen ser alvorlig på at Sjøfartsdirektoratet ikke
                  når måltallene med hensyn til tilsyn og vertikalrevisjon, og Riksrevisjonen
                  påpeker at dette kan skyldes manglende rammevilkår gitt av departementet.
                  Sjøfartsdirektoratets hovedoppgave er å arbeide for å oppnå høy sikkerhet for liv,
                  helse og fartøy, og komiteen forutsetter derfor at departementet framover har en
                  aktiv rolle i å forbedre direktoratets virksomhet. 

Patentstyret har heller ikke i 2007 nådd målet om å bygge ned saksrestanser og
                  forbedre saksbehandlingen på patentområdet. Dette tok vi opp i fjor, og
                  utviklingen er svært uheldig. Siden i fjor har saksbehandlingstiden i Patentstyret
                  økt fra 4,3 år til 6,2 år ved utgangen av 2007. Måltallet for Patentstyret er 3
                  års gjennomsnittlig saksbehandlingstid, men den har nå økt til hele 6,2 år. Rask
                  behandling av patentsøknader handler også om Norges evne til innovasjon. Spesielt
                  nå som man har internasjonale nedgangstider, er det å få et patentstyre som
                  faktisk gjør det man skal gjøre, raskt, svært viktig for næringslivet. Det betyr
                  at komiteen forventer at departementet omgående iverksetter egnede tiltak for å
                  følge opp Patentstyrets manglende måloppnåelse. 

Riksrevisjonen har vesentlige merknader også til Norges geologiske undersøkelser
                  knyttet til gjennomføring av budsjettet, og videre ser Riksrevisjonen alvorlig på
                  NGUs sviktende styring og kontroll med IKT-sikkerhet og manglende sikkerhet og
                  beredskapsplaner. Dette forventer vi også at det tas tak i. 

Riksrevisjonen har også kontrollert statsrådens forvaltning av totalt 22
                  selskaper, av dem ti heleide aksjeselskaper, ni deleide aksjeselskaper, to
                  statsforetak og et særlovselskap. Riksrevisjonen har merknader til statsrådens
                  forvaltning av SIVA og Store Norske, og la meg bruke litt tid på Store Norske
                  Spitsbergen Kullkompani, som det heter. Riksrevisjonen avdekker store svakheter i
                  sikkerhet og risiko ved Store Norskes gruvedrift i Svea Nord siden åpningen i
                  2003. Dette bekymrer meg, og det bør bekymre departementet som eier av selskapet.
                  Store Norske har etter at ordinær gruvedrift ble satt i gang i Svea Nord, opplevd
                  to dødsulykker og en gruvebrann som stanset driften i åtte måneder. Ved
                  igangsetting av driften etter brannen skjedde det et ras med stort skadepotensial.
                  I tillegg til disse alvorlige hendelsene økte skadehyppigheten betydelig både i
                  2004 og 2005, og var i 2005 fire ganger høyere enn skadehyppigheten i 2003.
                  Riktignok har den blitt noe redusert etterpå, men den var likevel i 2007 nesten
                  dobbelt så høy som i 2003. 

Riksrevisjonen påpeker at departementet fram til ulykken i juli 2005 i svært
                  begrenset grad mottok informasjon om selskapets sikkerhetssystemer og om hvordan
                  styret arbeider for å følge opp selskapets sikkerhetssystemer. Det er positivt at
                  denne dialogen nå er forbedret etter 2005. Selskapet jobber bl.a. med
                  kvalitetssikring gjennom ISO-standarder. Vi er likevel vitner til dødsulykker,
                  gruvebrann, ulykkestall og en manglende evne til å beskytte arbeidsfolks liv og
                  helse, og det er meget kritikkverdig. Ikke minst i en statlig eid industri må
                  hensynet til sikkerhet og miljø gå foran andre hensyn. 

Nå er det jo ikke første gang man omtaler gruveulykker på Svalbard fra denne
                  talerstolen, men jeg vil likevel si at komiteen forventer at statsråden tar grep
                  knyttet til Store Norske Spitsbergen Kullkompani. 

Sigvald Oppebøen Hansen hadde her teke over
                  presidentplassen. 

 Som saksordfører for Justisdepartementet og Utenriksdepartementet vil jeg først
                  knytte noen merknader til revisjonen av disse to departementenes regnskaper.
                  Riksrevisjonen har avgitt 17 avsluttende revisjonsbrev til virksomheter under
                  Justisdepartementet uten merknader. Det er heller ikke merknader til selskapene
                  som sorterer under departementet. Dette er positivt. 

Like positivt er ikke alle de merknader som gjelder revisjonen av departementets
                  egen virksomhet. IKT-forvaltningen i Politidirektoratet og underliggende enheter
                  har vært en gjenganger i flere år. Det er tydeligvis satt i gang en rekke tiltak,
                  men det kan virke som om dette arbeidet går sent. 

Mest urovekkende er det at det fortsatt ikke er kommet på plass fullverdige
                  reservedriftsløsninger. Ut fra tidsplanen vil dette fortsatt ta tid, og dette er
                  en sak Riksrevisjonen ikke er ferdig med. Også kontrollkomiteen vil følge denne
                  saken videre. 

Politiet har et ansvar for å godkjenne og føre kontroll med private vaktselskaper
                  og med innkreving av gebyrer fra disse. Revisjonen viser at kontrollaktiviteten
                  har vært varierende fra distrikt til distrikt – noen steder helt fraværende. 

Vaktselskapene utfører ofte tjenester som grenser opp mot polititjenester. Det er
                  derfor viktig at det er betryggende kontroll med virksomhetene. Publikum må være
                  trygg på at vaktselskapene arbeider i samsvar med de krav som settes, og på at de
                  arbeider i samsvar med lovverket. 

Heller ikke når det gjelder Utenriksdepartementet har Riksrevisjonen hatt
                  merknader til underliggende virksomheter og forvaltningen av statens
                  eierinteresser i et heleid særlovselskap. 

For departementets egen del er det enkelte saker som er tatt opp tidligere, og som
                  fortsatt ikke er løst. Jeg vil særlig nevne departementets praktisering av
                  arbeidsmiljølovens overtidsbestemmelser. Det er for dårlig når forhold som har
                  vært tatt opp flere år på rad av Riksrevisjonen, ennå ikke er løst. Det tyder
                  iallfall ikke på at saken prioriteres av departementet. Jeg forventer at saken nå
                  kan utkvitteres ved behandlingen av revisjonen for inneværende år. 

Riksrevisjonen har gjennomført revisjon av bilateral bistand til Nepal, Bangladesh
                  og Sri Lanka. Denne viser at det er manglende samsvar mellom plan og rapportering,
                  og det er mangelfull risikovurdering i flere av disse prosjektene. 

Det er forskjeller i saksbehandlingen ved ambassadene i de tre landene knyttet til
                  oppfølging og avdekking av misligheter og korrupsjon i prosjekter. Det er positivt
                  at Utenriksdepartementet nå har utarbeidet standardskjema for rapportering og
                  etablert en varslingstjeneste, og at det nå er tatt i bruk oppdaterte
                  retningslinjer for håndtering av mistanker om korrupsjon. Nå gjelder det at
                  Utenriksdepartementet skolerer sine ansatte slik at de nye verktøyene kan bli
                  brukt som forutsatt. 

La meg ellers understreke at dersom Stortinget skal kunne ha den nødvendige
                  kontroll med bruken av bistandsmidlene, er det nødvendig at det framkommer i
                  budsjettproposisjonen hvor og til hvilke formål pengene skal brukes, og at det i
                  ettertid redegjøres for hvordan pengene er brukt og resultatene som er oppnådd. 

En sak som har vært en gjenganger i flere år, er brudd på anskaffelsesregelverket
                  i staten. Mest alvorlig er det at Fornyings- og administrasjonsdepartementet som
                  forvalter regelverket, har fått merknader for tredje år på rad – dette er jo nevnt
                  av andre også. Det er på sin plass at Riksrevisjonen nå skal gjennomføre
                  forvaltningsrevisjon av området. 

Kanskje bør også Regjeringen vurdere om det er forhold ved regelverket som bør
                  endres. Kristelig Folkeparti mener det iallfall er forhold ved regelverket som kan
                  praktiseres annerledes hvis en vil. Unntaksbestemmelsen som finnes i regelverket i
                  forhold til frivillige organisasjoner og institusjoner, bør brukes i større grad
                  både når det gjelder kjøp av tjenester i barnevernet og i rusomsorgen. 

 Jeg skal stanse litt opp ved helsekapitlene, og særlig det som handler om de
                  regionale helseforetakene. 

Det er slik at statsråden setter krav til helseforetakene gjennom et
                  oppdragsdokument. Dette dokumentet skal være styrende for det enkelte regionale
                  helseforetak. Rapportering tilbake til eierne, altså til departementet ved
                  statsråden, skal vise graden av måloppnåelse. Riksrevisjonen har kontrollert de
                  regionale helseforetakenes rapportering om måloppnåelse. Riksrevisjonen
                  konkluderer med at det er vanskelig å vurdere måloppnåelsen på flere områder,
                  f.eks. innen aktivitetsvekst og psykisk helsevern. Departementet erkjenner at det
                  er vanskelig å sammenlikne de regionale helseforetakene med hverandre, fordi de
                  rapporterer forskjellig. Mangel på kvalitetsindikatorer gjør det videre vanskelig
                  å slå fast kvaliteten på helsetjenestene. 

Det er et mål at en skal ha likeverdige tjenester i alle de fire helseforetakene.
                  Komiteen mener det er alvorlig når rapporteringssystemet er slik at dette viktige
                  området faktisk ikke kan etterprøves. 

Det er prioriteringsforskriften som skal styre utviklingen av helsetjenester. Det
                  er altså de som trenger det aller mest, som først skal få hjelp. Stortinget har
                  bestemt at rettighetspasienter innenfor barne- og ungdomspsykiatrien skal
                  prioriteres. Det er gledelig å registrere at ventetiden for disse er gått ned, men
                  det er sterkt bekymringsfullt at ventetiden likevel er den lengste sammenliknet
                  med rettighetspasienter innenfor somatikk og rehabilitering. Senterpartiet er enig
                  i Riksrevisjonens merknad om at ventetiden innen barne- og ungdomspsykiatri ikke
                  er akseptabel. 

Videre påpeker Riksrevisjonen at andelen korridorpasienter ikke er gått ned.
                  Komiteen understreker at dette faktisk er en uverdig måte å behandle pasienter på.
                  Så vet vi at korridorpasienter handler om hvordan en velger å organisere
                  sykehustjenestene, og komiteen ber altså departementet ha en særlig oppmerksomhet
                  rettet mot dette. 

Det er store summer som blir brukt på helse. Det er viktig at disse midlene blir
                  brukt slik Stortinget bestemmer at de skal brukes. Departementet må derfor ha
                  oppmerksomheten rettet mot disse områdene, som Riksrevisjonen påpeker ikke
                  fungerer tilfredsstillende nok. 

 Jeg er saksordfører for Arbeids- og inkluderingsdepartementet og
                  Forsvarsdepartementet, men først vil jeg peke på et forhold som gjelder alle
                  departementer, og det er etableringen av gode rapporteringsrutiner. En samlet
                  komité understreker betydningen av at rapportene forteller om de mål som er satt,
                  blir nådd eller ikke. 

Like viktig er det at de styringssignalene departementene gir underliggende
                  etater, er tydelige på målsettinger. Disse forhold er en forutsetning for at
                  Stortingets kontroll med forvaltningen skal fungere. 

Like viktig er det å synliggjøre det som oppnås gjennom politiske vedtak.
                  Revisjonens natur er jo å peke på avvik. En fornuftig samfunnsdebatt må også ha
                  med seg det som oppnås, selv om det skulle mangle litt på full pott og man altså
                  får anmerkning. 

La meg også trekke fram komiteens støtte til tanken om å legge fram
                  selskapskontrollen som egen sak. I dag kan den komme litt for mye i bakgrunnen,
                  når den presenteres i Dokument nr. 1. 

Fem minutter og to departementer gir ikke tid til en dypere gjennomgang, så jeg
                  vil starte med å vise til de enstemmige komitémerknadene i innstillingen for disse
                  departementene. Her skal jeg nøye meg med å påpeke noen av forholdene. 

Det er positivt at Arbeids- og inkluderingsdepartementet har bedret rutinene for å
                  tydeliggjøre hvilke dokumenter som er av styrende karakter, men de må fortsatt bli
                  bedre på det punktet. Dette er viktig fordi det er nødvendig for å kunne
                  etterprøve beslutningsprosessene, og for å se om de vedtatte målsettingene nås. 

Ett eksempel er tilskudd til boligsosialt arbeid i kommunene, hvor departementet
                  ikke gir klare styringssignaler, og hvor det er vanskelig å se hva som er
                  kriteriene for å oppnå målene. Så sentralt som dette virkemiddelet er i kampen mot
                  fattigdom, må også den politiske styringen være tydeligere. 

Nav-reformen er stor og krevende. Revisjonens gjennomgang viser at kravet om
                  individuell oppfølging av brukerne i altfor liten grad prioriteres. Dette er
                  alvorlig fordi det er et sentralt mål med hele reformen. 

Et annet alvorlig forhold er manglende oversikt over de såkalte utenlandssakene.
                  Det er også alvorlig fordi vi må regne med større omfang av arbeidsinnvandring i
                  årene som kommer, og fordi dette er påpekt tidligere. 

Til slutt når det gjelder dette departementet: Jeg håper dette er siste gang vi må
                  påpeke at det fortsatt ikke er etablert tilfredsstillende ordninger for formidling
                  av høreapparater. 

På bakgrunn av ganske omfattende mangler ved Forsvarsdepartementets regnskap
                  gjennom flere år, er det heldigvis tegn til klar forbedring – men dessverre er det
                  fortsatt gjengangere. 

Også for 2007 får departementet kritikk for mangelfull sporbarhet og dokumentasjon
                  ved anskaffelser. Departementet har iverksatt tiltak for å bedre rutinene. Det er
                  nødvendig når det fortsatt avdekkes alvorlige mangler, bl.a. at egenkontrollene i
                  noen tilfeller er fraværende eller bare delvis til stede. 

På bakgrunn av den løpende debatten om størrelsen på forsvarsbudsjettet er det
                  også grunn til å peke på at det for 2007 stod 653,4 mill. kr eller 8,13 pst. av
                  bevilgningen ubenyttet på konto. 

Mangler ved materiellforvaltningen har også vært et problemområde i mange år. Det
                  er skuffende at det fortsatt, på tross av Stortingets sterke oppfordringer om å ta
                  tak i forholdet, er grunnlag for alvorlige merknader. 

Det er også fortsatt et betydelig antall inkassosaker, som er kostbart, og det er
                  fortsatt feilutbetalinger av lønn, selv om omfanget er redusert. Det kan synes
                  trivielt, men det vekker bekymring at Forsvaret ikke er i stand til å rydde opp i
                  noe som burde være enkelt: å betale regningene i tide og å utbetale korrekt lønn.
                  Det vekker bekymring for hvordan en organisasjon som er gjennomsyret av
                  kommandostruktur, men som ikke behersker det enkle, vil kunne takle det
                  kompliserte og uforutsigbare som en krigsoperasjon vil innebære. 

 Som saksordfører for Finansdepartementet og Miljøverndepartementet vil jeg først
                  påpeke at Finansdepartementet i 2007 hadde ansvaret for syv underliggende
                  virksomheter og for forvaltningen av statens interesser i Norges Bank.
                  Riksrevisjonen har her avgitt tre avsluttende revisjonsbrev med merknader som
                  gjelder skatteetaten, toll- og avgiftsetaten og Statens Innkrevingssentral. Jeg
                  skal knytte noen kommentarer til dem. 

Først vil jeg påpeke at Miljøverndepartementet har ansvaret for seks underliggende
                  etater og tre fond. Der er det for så vidt en glede å registrere at Riksrevisjonen
                  har avgitt åtte revisjonsbrev uten merknader og har funnet alt i orden – kun ett
                  brev med merknader, som gjelder Statens kartverk. 

Når det så gjelder Finansdepartementet og Skatteetaten, har det vært påpekt
                  tidligere mangelfull måloppnåelse med hensyn til kontrollaktiviteten særlig
                  overfor bedriftene. I tildelingsbrevet fra Finansdepartementet for 2007 ble det
                  vektlagt økt satsing på kontroll av komplekse og tyngre saker. Det ble forventet
                  en resultatforbedring, men antallet kontroller er redusert, og andelen
                  kontrollerte næringsdrivende har hatt en betydelig nedgang – altså det motsatte av
                  det vi hadde forventet. Dette forventer en samlet komité blir fulgt opp. 

Jeg må få lov til å tilføye at det er med stor forbauselse jeg registrerer en
                  finansminister fra Sosialistisk Venstreparti som alltid i tidligere tider har hatt
                  eller skapt det inntrykk at den mest fornuftige investeringen det offentlige kunne
                  foreta, var å ansette flere skattekontrollører – økt skattekontroll medførte så
                  store merinntekter at det ville være meget lønnsomt. Fra tid til annen når jeg
                  hørte Kristin Halvorsen i opposisjon, skulle man tro at det ble fullkommen lykke i
                  landet hvis alle ble ansatt som skatteoppkrevere, fordi det altså ville være det
                  mest lønnsomme vi kunne gjøre. Så det ville vært interessant om finansminister
                  Kristin Halvorsen nå kunne gi Stortinget en redegjørelse for hvordan det kan ha
                  seg at kontrollvirksomheten faktisk har gått ned under hennes ledelse av
                  departementet, og at det tildelingsbrevet hennes departement nå har sendt, ikke er
                  fulgt opp. Da burde hun i realiteten være mye mer påpasselig enn det hun har vist
                  seg å være. Så det ville være meget positivt om Stortinget kunne bli informert i
                  denne debatten, og særlig når komiteen påpeker at vi aksepterer at rekruttering
                  kan ha vært et problem. Nå blir det jo sannsynligvis en helt ny situasjon også for
                  en del jurister og økonomer, som bl.a. kan bli frigitt fra eiendomsmeklerbransjen,
                  slik at man kanskje nå kan få den styrkingen som er nødvendig for å få et
                  forsvarlig og akseptabelt kontrollsystem. Når vi også ønsker det, er det
                  selvfølgelig fordi det skal være rettferdighet mellom næringsdrivende. De skal
                  utsettes for de samme rammebetingelsene, slik at de ikke varierer etter hvor man
                  er i landet. 

La meg også påpeke at når det gjelder Toll- og avgiftsetaten, er det store
                  mangler. De skal jo kontrollere oss vanlige borgere, og det er jo litt trist at
                  særlig skatteetat og toll- og avgiftsetat synes å ha problemer med måloppnåelsen
                  på de fire hovedmålområdene som gjelder for Toll- og avgiftsetaten. Vi viser til
                  at det er blitt påpekt fra Riksrevisjonens side at det i større grad burde
                  formuleres krav til oppgavegjennomføring, resultater og måloppnåelse i
                  tildelingsbrevet. Det kunne være interessant om finansministeren også ville
                  bekrefte at de påpekninger som Riksrevisjonen med støtte fra en samlet komité har
                  gjort, vil være med i tildelingsbrevet til Toll- og avgiftsetaten i 2009. Det
                  ville vært fint om det også ble bekreftet. 

Så til gjengangeren når det gjelder mangelfull oppfølging av
                  anskaffelsesregelverket og bevilgningsreglementet, da særlig anskaffelsene. Her
                  tror jeg faktisk Fornyingsdepartementet, så lenge de har det overordnede ansvaret,
                  bør se på om man ikke bør ta inn i personalreglementet – slik at de ansvarlige
                  ledere for en del etater får det klart i sitt ansettelsesvilkår – at hvis de ikke
                  følger anskaffelseslovgivningen, vil deres ansettelsesforhold opphøre. Det er kun
                  ved å ansvarliggjøre lederne vi kan få noe til her. I så måte vil jeg også si at
                  det blir interessant å høre hvilke synspunkter fornyingsministeren har – og
                  kanskje også finansministeren – på det spørsmålet Per-Kristian Foss tok opp, om
                  ikke SMK i langt større grad burde bringes inn som overordnet, i stedet for
                  Fornyingsdepartementet, som vel har vist seg ikke helt å greie den jobben. 

 Jeg er saksordfører for Kommunal- og regionaldepartementet og
                  Kunnskapsdepartementet. Jeg skal gjøre rede for noen viktige poeng i komiteens
                  behandling av de to kapitlene. 

Først til Kommunal- og regionaldepartementet. De har ansvaret for to underliggende
                  virksomheter, og Riksrevisjonen har avgitt ett revisjonsbrev uten merknader og ett
                  med merknader, til Den Norske Stats Husbank. Det er også foretatt kontroll av
                  statens interesser i et deleid aksjeselskap uten at det var merknader til
                  statsrådens forvaltning. Det er positivt. 

Det er interessant at Riksrevisjonens gjennomgang av KOSTRA-rapporteringen viser
                  at det er risiko for at kommunene rapporterer tall som ikke er sammenliknbare.
                  Over 50 pst. av særbedriftene i kommunesektoren underrapporterer, og dette svekker
                  også sammenlikningsgrunnlaget. KOSTRA-rapporteringen legges til grunn for
                  beregning av tilskudd, og dermed blir det en risiko for at grunnlaget ikke er
                  korrekt. Ved tilsyn fra fylkesmannen kan dette også medføre uheldige anmerkninger
                  og krav om tilbakebetaling av enkelte tilskudd. Derfor har også komiteen funnet
                  det kritikkverdig at ikke departementet har etablert noen kvalitetshevende tiltak
                  så langt. KOSTRA-rapporteringen har et forbedringspotensial, men det er ikke noe
                  annet rapporteringsverktøy som er bedre egnet enn KOSTRA. Derfor er utvikling,
                  opplæring og riktig rapportering avgjørende. Det er altså stor forskjell mellom
                  KOSTRA og virkeligheten i for mange tilfeller. 

Som saksordfører finner jeg særlig grunn til å påpeke at Husbankens disposisjoner
                  gjennom regnskapet viser vesentlige brudd på gjeldende regelverk. Regelverket for
                  offentlige anskaffelser er ikke fulgt, og det foreligger rolleblandinger mellom
                  mottaker av kompensasjonstilskudd og Husbanken ved en av anskaffelsene. Det er
                  selvsagt ikke akseptabelt. Det kan rokke ved ordningens legitimitet, og det er
                  spesielt kritikkverdig at noen av de ulovlige anskaffelsene ble framforhandlet og
                  inngått av toppledelsen i Husbanken. Jeg er glad for at departementet erkjenner
                  denne utfordringen, og komiteen forventer at det vil bli ryddet opp i dette så
                  snart som mulig. 

Kartleggingen av bostedsløse ble ikke gjennomført etter planlagte tidsfrister. En
                  slik kartlegging var sentral for å kunne uttale seg om samfunnseffekten av den
                  boligsosiale innsatsen. Jeg vet at statsråden er spesielt opptatt av
                  boligpolitikken og den boligsosiale innsatsen, og jeg forventer at hun holder høyt
                  trykk på det feltet framover. 

Så til Kunnskapsdepartementet. De 51 underliggende virksomheter som departementet
                  har ansvaret for, er alle uten merknader fra Riksrevisjonen. Det er foretatt
                  kontroll med 26 studentsamskipnader, og det er merknad til statsrådens forvaltning
                  av disse samskipnadene. Det siste er en gjenganger i en eller annen form de senere
                  år. 

Formålet med tilskuddet til studentboliger er å øke dekningsgraden og gi
                  studentene et tilfredsstillende botilbud. Det har gjennom de årlige tilskuddene
                  over statsbudsjettet vært en betydelig satsing de senere år, men utviklingen i
                  antall boenheter viser at satsingen har hatt begrenset effekt. Grunnen til dette
                  er at gamle hybler saneres i raskere takt enn forutsatt, og at kostnadene ved
                  nybygg er økt. Det er derfor betimelig at Riksrevisjonen påpeker at departementet
                  må ha større oppmerksomhet rettet mot dette området, slik at årsaker til avgang,
                  standard og egnethet blir en del av oppfølgingen. 

Komiteen ser alvorlig på at utbetaling av gaveforsterkningsmidler på til sammen
                  131,25 mill. kr er godkjent og utbetalt til private stiftelser. Dette medfører at
                  midlene er ført ut av konsernkontoordningen, og det igjen fører til at de blir
                  unntatt offentlig kontroll. Her forutsetter komiteen at midlene søkes
                  tilbakebetalt, og at Stortinget blir orientert om dette på egnet måte. 

Til slutt: Riksrevisjonen stiller spørsmål ved departementets grunnlag for å kunne
                  vurdere måloppnåelsen ved doktorgradsutdanningen, i og med at det er avdekket
                  mangelfull dokumentasjon og registrering av fravær og avvik, og at virksomhetene
                  har ulik forståelse av rapporteringskravet. 

 Fleire saksordførarar har vore inne på brota på regelverket for offentlege
                  innkjøp. Lat det vere heilt klårt: Eg er på ingen måte fornøgd med at det framleis
                  er brot på regelverket for offentlege innkjøp. 

Riksrevisjonen fortel oss kva brot som skjer. Departementet hadde ein runde i
                  sommar – med anbod, sjølvsagt – der vi bestilte ein rapport som skulle gå nøyare
                  inn og fortelje oss kvifor brota skjer. Rapporten peika på at brot på
                  innkjøpsregelverket har fleire årsaker, men dei viktigaste er manglande
                  leiarforankring, dårleg organisering og ikkje minst manglande kunnskap om eit
                  komplisert regelverk. Regjeringa har sett i verk fleire tiltak allereie – eg har
                  gjort greie for dei både for denne komiteen og for næringskomiteen tidlegare. Vi
                  skal setje i verk ytterlegare tiltak som skal sikre at offentlege
                  innkjøpsprosessar skjer etter lov og regelverk, slik at vi ikkje får fleire brot
                  på regelverket. 

Direktoratet for forvaltning og IKT er allereie i gang med å få på plass eit
                  fagleg godt tilbod. Vi har hatt stor tilsetjing. Vi har ei avdeling på 13 personar
                  i Difi som har innkjøp som sitt einaste område. Dei lagar bl.a. ein innkjøpsportal
                  som dei skal fylle med både digitale verktøy, skikkeleg informasjon og
                  kompetansetilbod for alle offentlege innkjøparar. Dei servar òg kommunesektoren og
                  statlege føretak. På den innkjøpsportalen skal sjølvsagt kunngjeringsnettstaden
                  doffin.no finnast. 

Representanten Foss slo fast at alt var ved det same. Eg registrerer at vi,
                  iallfall mitt departement, framleis har brot, men det er ei klår forbetring ved at
                  ein ikkje har avdekt direkte ulovlege innkjøp, som er særs alvorleg, men at vi
                  framleis har tre manglande skatteattestar og to manglande protokollar. Det skal
                  sjølvsagt ikkje skje, og det skal heller ikkje skje for inneverande år eller i åra
                  som kjem. 

Eg tek på alvor merknadene frå så vel Riksrevisjonen som komiteen med omsyn til
                  brota på innkjøpsregelverket, og kjem, som eg tidlegare har varsla, til Stortinget
                  med ei eiga stortingsmelding om offentlege innkjøp til våren. Utover dette skal
                  Regjeringa sjølvsagt støtte opp om Riksrevisjonens komande forvaltningsrevisjon av
                  innkjøpsarbeidet i departementa og i andre offentlege verksemder. 

Eg slår meg ikkje til ro med dagens tilstand, men vil halde fram med ein offensiv
                  innsats for å betre offentlege innkjøp. Det er viktig at leiaren i alle offentlege
                  verksemder innser at innkjøp er ein særleg viktig del av leiaransvaret, og at dei
                  derfor syter for at rutinar, organisasjon og kompetanse er på plass i så vel eige
                  departement som i underliggjande etatar. 

Når det gjeld komiteens merknader til styringa av fylkesmannsembeta, vil eg gjere
                  det klårt at fagstatsrådane har ansvar for verksemda til fylkesmennene på deira
                  område. Gjennom arbeidet med å utarbeide svar til Riksrevisjonen er det allereie
                  klårlagt at dei ansvarlege departementa, Arbeids- og inkluderingsdepartementet og
                  Helse- og omsorgsdepartementet, tek med seg Riksrevisjonens vurderingar i det
                  vidare arbeidet med å utvikle og forbetre styringsdialogen med fylkesmannsembeta.
                  Eg vil òg understreke at fylkesmannen utfører om lag 300 oppdrag på vegner av 12
                  ulike departement. Den interne styringa til embeta skal vere tilpassa risiko på
                  dei ulike områda, og ha tanke på kor vesentlege dei er. Det ville vere sløsing med
                  ressursar dersom Forbrukar- og administrasjonsdepartementet skulle vurdere
                  enkeltsaker innanfor alle fagområda i 18 embete. Eg er likevel einig både med
                  Riksrevisjonen og komiteen i at Forbrukar- og administrasjonsdepartementet har eit
                  overordna administrativt ansvar. Vi jobbar kontinuerleg med å forbetre
                  fylkesmannsembetas administrative system. Vi har òg for 2009 auka løyvingane med
                  25 mill. kr, slik at embeta vil ha ressursar til å betre måloppnåinga. Forbrukar-
                  og administrasjonsdepartementet arbeider òg med eit nytt finansierings- og
                  styringssystem av embeta. 

Komiteen understrekar òg Forbrukar- og administrasjonsdepartementets ansvar for at
                  embeta etterlever løyvingsreglementet knytt til plassering av midlar på
                  interimskontoar. Alle fylkesmannsembeta skal no levere ein særskilt rapport ved
                  årsskiftet om omfanget av interimsførte beløp. Dette vil gi departementet eit godt
                  grunnlag for å kunne fastslå at embeta ikkje har interimsført større beløp frå
                  statlege verksemder. Denne rapporteringa vil syne om departementets oppfølging i
                  2008 har sikra at rekneskapsføringa for embeta er i samsvar med krava i
                  løyvingsreglementet og departementets retningslinjer. 

 Det blir replikkordskifte. 

 Det var positivt å høre at statsråden også er enig i at det er et særlig
                  lederansvar i de forskjellige etater og kontorer å følge anskaffelsesreglementet. 

Nå har Riksrevisjonen gjennom flere år påpekt mangelfull oppfølging av
                  anskaffelsesreglementet i alle departementer. Det er noen tegn til bedring her og
                  der, men ikke noe gjennombrudd, selv om vi avventer den meldingen som kommer til
                  våren. 

Jeg vil gjenta det spørsmålet jeg stilte, som jeg ikke fikk svar på i statsrådens
                  innlegg, nemlig: Vil statsråden også vurdere endringer i arbeidskontrakter for
                  ledere med ansvar for anskaffelsesreglementet i sine etater, og en passus om at
                  hvis det er brudd på det, er det i realiteten oppsigelsesgrunn for lederen – altså
                  understreke mye nøyere at de risikerer å miste jobben hvis de ikke passer på at
                  anskaffelsesreglementet blir fulgt? 

 Dersom ein skal gjere som representanten Carl I. Hagen foreslår, vil det seie at
                  ein prioriterer lov om innkjøp framfor andre lover som ein òg som statleg leiar
                  sjølvsagt skal overhalde. Mitt utgangspunkt er at når ein vert tilsett som statleg
                  leiar, skal ein overhalde alle lover og regelverk som det ligg til embetsoppdraget
                  eller leiarstillinga å gjennomføre og rette seg etter. 

Det vi har gjort når det gjeld lov om offentlege innkjøp, er at vi har utvida
                  høvet til å klage på direkte ulovlege innkjøp. Vi har òg gitt KOFA anledning til å
                  skrive ut bot på inntil 15 pst. av verdien. Begge dei to tiltaka vil verke
                  preventivt mot brot – i tillegg, sjølvsagt, til den merksemda eg som statsråd har
                  på dette området. Så førebels har eg ikkje tenkt å vurdere å leggje dette inn i
                  leiarkontraktane. 

 Statsråden sa nå at det er gitt adgang for KOFA til å ilegge bot. Er det ansvarlig
                  leder personlig som må betale den, eller er det etaten? Hvis det er etaten, har
                  det i realiteten null betydning, bortsett fra at etaten blir tappet for noen
                  midler. For øvrig har det null betydning. Det må være den leder som har ansvaret,
                  som eventuelt må få en bot, hvis det skal ha noen som helst virkning. 

Jeg synes at brudd på anskaffelsesreglementet er noe annet enn en kanskje dårlig
                  lederutøvelse i jobben generelt, og jeg synes derfor det er trist at statsråden
                  avviser fullstendig muligheten for at det skulle være personlige konsekvenser for
                  ledere som her bryter norsk lov. Så lett slipper ikke de som er i det private
                  næringsliv, unna. 

For øvrig kunne statsråden også kommentere Per-Kristian Foss' idé, som
                  han bad om en kommentar til, nemlig at kanskje også SMK burde overta et overordnet
                  ansvar for enkelte av de spørsmålene som gjelder anskaffelsesreglementet. 

 Eg vil seie at ein dreg det veldig langt viss ein påstår at det høvet som KOFA no
                  har til å gi gebyr for direkte ulovlege innkjøp, har null betydning. Tvert imot
                  ser vi at ein del statlege etatar allereie har fått bot– eg trur det var
                  Vegvesenet som var fyrst ute. Eg er sikker på at det har medført ei betydeleg
                  skjerping av etterlevinga av innkjøpsregelverket i Statens vegvesen etter å ha
                  fått eit sånt gebyr. Eg er òg overbevist om at skulle ein annan statleg etat få
                  eit gebyr, vil det sjølvsagt skjerpe etterlevinga. Men det bør jo helst berre vere
                  riset bak spegelen. 

Poenget mitt er at statlege leiarar skal overhalde alle lover og reglar i dette
                  landet. Det ligg i embetsoppdraget deira. Når vi rekrutterer statlege leiarar, og
                  når vi har leiarsamtalar med statlege leiarar, er embetsoppdraget,
                  tildelingsbrevet, sjølvsagt det ein legg vekt på. Innkjøpsregelverket er skjerpa i
                  f.eks. alle mine underliggjande etatar, og det ligg dermed til grunn for
                  leiarsamtalane vi har. 

 Fleire har ikkje bedt om ordet til replikk. 

 Jeg bad om ordet på grunn av merknaden og innlegget fra saksordfører Ivar Skulstad
                  når det gjelder Kunnskapsdepartementets område. 

Vi tar selvfølgelig alle merknader fra Riksrevisjonen og fra kontroll- og
                  konstitusjonskomiteen svært på alvor og prøver å følge opp i den grad det er pekt
                  på svakheter. Men jeg må si at jeg var noe overrasket over både merknad og innlegg
                  når det gjaldt gaveforsterkningsordningen. Gaveforsterkningsordningen har vært
                  omtalt både i budsjettdokumentet som Stortinget fikk i forbindelse med revidert
                  nasjonalbudsjett i år – da var vi i prosess med ordningen – og i St.prp. nr. 1,
                  altså statsbudsjettet, som Stortinget er i ferd med å ferdigbehandle nå. 

Sakens bakgrunn er i korthet at det i 2006 og 2007 ble utbetalt
                  gaveforsterkningsmidler til universitetene i Bergen og Tromsø på bakgrunn av
                  private gaver som var gitt til stiftelser. Beløpet som ble betalt i
                  gaveforsterkning, er ganske riktig 131 mill. kr. Disse midlene ble betalt til
                  universitetene, men de overførte midlene til stiftelser. Fra
                  Kunnskapsdepartementets side mente vi at gaver til stiftelser ikke skulle utløst
                  gaveforsterkning, og at overføringen av gaveforsterkningsmidlene til stiftelsene
                  ikke var i tråd med retningslinjene og med Stortingets forutsetninger for
                  gaveforsterkningsordningen. Derfor skrev vi til de aktuelle stiftelsene og bad om
                  at gaveforsterkningsmidlene ble betalt tilbake til staten. Dette førte ikke fram,
                  men stiftelsene har i brev til Kunnskapsdepartementet lovet at midlene vil bli
                  brukt i samsvar med formålet med gaveforsterkningsordningen. Regjeringen legger
                  til grunn at partene i denne saken har vært i god tro. 

Jeg kan forsikre representanten om at vi har hatt en meget omstendelig prosess på
                  dette, og at vi dermed etter en helhetlig vurdering mente det ikke var rimelig å
                  gå videre med et krav om tilbakebetaling. Dette la vi fram for Stortinget i
                  forbindelse med statsbudsjettet, og Stortinget vedtok den 12. desember dette år,
                  som ikke er så veldig mange dager siden, følgende romertallsvedtak: 

«Stortinget samtykker i at (…) Kunnskapsdepartementet i 2009 kan gi avkall på
                     krav om tilbakebetaling av gaveforsterkning som er utbetalt til Bergens
                     forskningsstiftelse, Bergens medisinske forskningsstiftelse og Tromsø
                     forskningsstiftelse i strid med retningslinene for ordningen.» 

Så her har vi gjort akkurat det som Riksrevisjonen og komiteen har bedt oss om å
                  gjøre: Vi har lagt saken fram for Stortinget, og Stortinget har fattet et vedtak i
                  saken. Vi benyttet også anledningen i forbindelse med revidert nasjonalbudsjett
                  til å stramme opp ordningen, slik at det ikke skulle bli mulig å misforstå det som
                  måtte være regelverket. 

Vi har som sagt hatt en meget grundig prosess på dette, og jeg var derfor litt
                  overrasket over at denne merknaden fremdeles henger med. 

 Dei talarane som heretter får ordet, har ei taletid på inntil 3 minutt. 

 Når Riksrevisjonen har sine gjennomganger og påpeker forhold, tar
                  Fremskrittspartiet det som en selvfølge at disse forholdene blir det gjort noe
                  med. Når så ikke skjer, blir jeg meget bekymret. Jeg viser spesielt til
                  Riksrevisjonens kommentarer om PDMT, Politiets data- og materielltjeneste, der det
                  tidligere har blitt påpekt forhold, og som igjen blir påpekt. 

PDMT har en meget spesiell funksjon innen politiet, en funksjon som griper inn i
                  mange av politiets oppgaver. Når PDMT ikke fungerer tilfredsstillende, kan dette
                  få følger for bl.a. politiets operative tjenester. Dette kan ikke tillates og må
                  tas på det største alvor. Fremskrittspartiet kan ikke akseptere at denne
                  påpekningen fra Riksrevisjonen blir en gjenganger – for dette har vært påpekt
                  tidligere – og vil derfor oppfordre til at en støtter forslaget om at det foretas
                  en ekstern evaluering av PDMT der styring og oppfølging av etatens lokale
                  funksjonalitet gjennomgås. 

Så vil jeg si litt om vaktselskaper, som også har blitt påpekt i Riksrevisjonens
                  rapport. Politiet i dag er lite tilstedeværende – på grunn av mange forhold, men
                  mest på grunn av lite bevilgninger – noe som gjør at vaktselskapenes virkeområde
                  blir stadig større. Derfor er det meget viktig at dette følges opp, slik at en kan
                  påse at vaktselskapene overholder loven, og at en slipper å få uheldige hendelser,
                  som vi har sett noen av. Slike episoder og hendelser vil svekke befolkningens
                  tillit til selskapene og vil ikke være noen stor fordel verken for vaktselskapene
                  eller befolkningen. Vaktselskaper er avhengige av tillit. 

Justisdepartementet har bedt Politidirektoratet om en oversikt over
                  politidistriktenes kontroll med vaktselskapene, og rapporten sier at
                  kontrollaktiviteten generelt burde vært på et mye høyere nivå. Vel, mye kan bli
                  bedre, men når rapporten også sier at kontrollaktiviteten mangler helt i enkelte
                  distrikter, blir jeg meget bekymret. Kontrollen av vaktselskapene ligger i
                  politidistriktene, men her har Justisdepartementet et overordnet ansvar og et
                  ansvar som må tas på alvor. 

 Noen ord om Samferdselsdepartementets område, som får en del kritiske merknader
                  fra Riksrevisjonen. Jeg merker meg at ansvarlig statsråd ikke er til stede. Jeg
                  går ut fra at det ikke er et signal om at man ikke tar Riksrevisjonens påpekninger
                  på alvor. Her er det påpekninger som overfor andre departementer om at man ikke
                  bruker regelverket for offentlige anskaffelser. Det er selvfølgelig urovekkende at
                  virksomhet med så vesentlig innkjøpsvolum som f.eks. Statens vegvesen innenfor
                  Samferdselsdepartementets område ikke evner å gjennomføre offentlige innkjøp
                  betryggende og innenfor et godt kjent regelverk. 

Vi har også merket oss Riksrevisjonens sterke kritikk av nytt kjøretøy- og
                  førerkortregister i Statens vegvesen. Det er et system og et prosjekt som ser ut
                  til å være ute av styring, og er dessverre en ny påminnelse om at innføring av
                  store IT-systemer i staten ofte viser seg å være svært vanskelig å styre. 

Først og fremst har vi merket oss at Riksrevisjonen har sett på produktivitets- og
                  driftsavvik i NSBs persontransport. Det var jo på den bakgrunn at jeg faktisk
                  hadde forventet at ansvarlig statsråd hadde vært til stede når denne saken blir
                  behandlet. Det er slik, bedrøvelig nok, at produktiviteten i NSBs persontransport
                  er lavere i 2007 enn i 1997. Det er også slik at det er et samlet storting – med
                  litt ulike premisser – som har pekt på at det er gode og klare muligheter for å ta
                  ut økt produktivitet innenfor persontransporten til NSB. Foreløpig gjenstår det å
                  se om statsråden får ut den produktiviteten. 

Når det gjelder driftsavvik, står togene igjen også i dag. Antall ikke planlagte
                  toginnstillinger øker med over 15 pst. fra 2007, som er det året Riksrevisjonen
                  har vært inne og sett, til i år. Hovedsvaret fra ansvarlig statsråd er i
                  spørretimen 19. november: 

«Eg kan ikkje sjå at det problemet me no har, handlar om organisasjonsform. Det
                     handlar om ei underfinansiering av jernbanen». 

For dem som står og venter på tog, er dette et lite tilfredsstillende svar. Fra
                  Fremskrittspartiets side legger vi til grunn og forutsetter at statsråden følger
                  opp håndteringen av driftsavvik i persontransport med NSB på en helt annen måte
                  enn det som har vært vist hittil. 

 Finansdepartementet har merknader i tre saker, som vi jobber videre med å følge
                  opp. Det ene er brudd på anskaffelsesregelverket, det dreier seg om to direkte
                  innkjøp i Statens innkrevingssentral, som vi kommer til å følge opp. Det dreier
                  seg om noen ulike forhold innenfor Toll- og avgiftsetaten, som vi kommer til å
                  følge opp, og det dreier seg om noen utfordringer for Skatteetaten. Det er det
                  siste jeg mener er viktigst ut fra det Stortinget selv har vært opptatt av, å gi
                  noen kommentarer til. 

Det er riktig som representanten Hagen sier, at slagordet for vår regjering er
                  «Hele folket i arbeid». Men vi har ikke lagt til «i Skatteetaten». Det er jo
                  viktig å ha en rimelig god balanse mellom tilstrekkelig antall ansatte i
                  Skatteetaten, og det er det som har vært noe av en utfordring nå i en
                  høykonjunktur, å ha kompetente folk, enten det er jurister eller revisorer, som vi
                  er avhengige av i Skatteetaten for å kunne gjøre en skikkelig god kontrolljobb.
                  Skatteetaten har likevel klart å holde omtrent samme antall kontroller. Men det
                  som er en veldig stor utfordring i en høykonjunktur, er jo at antall
                  nyetableringer av selskaper blir så enormt stort, slik at andelsmessig i forhold
                  til hvor mange man klarer å få kontrollert, har det vært en veldig stor utfordring
                  å klare å holde tritt. Det er også sånn at i en høykonjunktur er det ekstra viktig
                  å følge med på at det er god kontroll med at vanlige spilleregler i forhold til
                  skatt og ofte andre ting, som også er beslektet, blir fulgt. Dette gjelder
                  bedrifter som ikke følger opp regelverket for skatt, f.eks. når det gjelder
                  arbeidsforhold og sosial dumping-problematikken. Det henger ofte nøye sammen. 

Skatteetaten har fått økte bevilgninger de senere årene. Det er fordi vi mener det
                  politisk sett er et veldig viktig arbeid som gjøres. Samtidig med disse
                  utfordringene som knyttes til en høykonjunktur, har vi også hatt de utfordringene
                  som dreier seg om at man nå reorganiserer Skatteetaten. Det er også en forklaring
                  på at antall kontroller ikke har vært like høyt som vi har ønsket. 

Jeg er veldig opptatt av at vi skal ha et høyt fokus og høy troverdighet rundt det
                  arbeidet som gjøres i Skatteetaten. Det har vi. De er effektive. De har kompetente
                  folk. Vi har noen utfordringer når det er høykonjunktur. Vi har hatt gode
                  budsjetter. De har en omorganisering som vil gjøre dem mer effektive. Og så skal
                  vi følge dem veldig nøye videre også, for dette er viktig, samfunnsnyttig arbeid. 

Så regner jeg med Fremskrittspartiets støtte til alle ytterligere forslag til
                  påplusninger av Skatteetatens budsjetter. 

Gunn Olsen hadde her overtatt presidentplassen. 

 Flere har ikke bedt om ordet til sak nr. 9. 

(Votering, se side 1615) 





                    

 Ingen har bedt om ordet. 

(Votering, se side 1616) 





                    

 Stortinget skal nå votere i sakene nr. 1–18. 





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke noe referat. 

Dermed er dagens kart ferdigbehandlet. 

Forlanger noen ordet etter forretningsordenens § 37 a før møtet heves? – Møtet er
                  hevet. 





                    
                    
                    

