 Representantene Sonja Irene 

Sjøli, 

Julie 

Christiansen, 

Bjørn 

Jacobsen, 

Haakon 

Blankenborg,

 Thore
A. 

Nistad, 

Trond 

Giske 

og
May 

Hansen, 

som har vært permittert,
har igjen tatt sete.

Fra Arbeiderpartiets stortingsgruppe foreligger
søknad om permisjon for representanten Berit 

Brørby

 i tiden fra og med 14. mai til
og med 16. mai for å delta i møter mellom
presidiet i Nordisk Råd og Europarådet i Strasbourg.

Etter forslag fra presidenten ble
enstemmig besluttet:

1.	Søknaden behandles straks
og innvilges

2.	Vararepresentanten, Reidun 

Gravdahl, 

innkalles
for å møte i permisjonstiden.

 Reidun Gravdahl er til stede og vil
ta sete.

Valg av settepresident

 Presidenten vil foreslå at
det velges en settepresident for Stortingets møter i inneværende
uke – og anser det som vedtatt.

Presidenten ber om forslag på settepresident.

 Jeg foreslår Anne Berit
Andersen.

 Anne Berit Andersen er
foreslått som settepresident. – Andre
forslag foreligger ikke, og Anne Berit
Andersen anses enstemmig valgt som settepresident for Stortingets
møter i inneværende uke.

Representanten Magnhild Meltveit
Kleppa vil fremsette et privat forslag.

 Eg skal på vegner av representanten
Ola D. Gløtvold og meg sjølv fremja forslag om
ei betre bustøtteordning.

 Forslaget vil bli behandlet på reglementsmessig
måte.





                    
                    
                    

 Ingen har bedt om ordet.





                    

 I 

sak nr. 2 

foreligger
det ikke noe voteringstema.


                    
                    

 Ingen har bedt om ordet.

(Votering, se side 2709)





                    

 Det voteres over forslag
fra stortingsrepresentanten Arne Sortevik på vegne
av Fremskrittspartiet og representanten
Jan Simonsen oversendt fra Odelstingets møte
30. april 2002 (jf. Innst. O. nr. 43):

«Stortinget
ber Regjeringen fremme de nødvendige lovendringer slik
at presters boplikt opphører og at kommunen gis ansvar
for å stille egnet bolig til disposisjon.»

Votering:

Forslaget fra Fremskrittspartiet
og representanten Jan Simonsen ble med 71 mot 21 stemmer ikke
bifalt.

(Voteringsutskrift kl. 20.20.11)


                    
                    

 Etter ønske fra sosialkomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden.




Videre vil presidenten foreslå at det blir gitt anledning til tre replikker med svar etter innlegg fra medlemmer av Regjeringen, og at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordførar for saka): 

Spørsmålet denne saka reiser er retten til uførepensjon før tre års opphald i Noreg etter fem år eller meir i utlandet, og med tidlegare opptente rettar i Noreg.




Komiteen ser at framleggsstillarane reelt peikar på at det i dag er fleire nordmenn enn tidlegare som arbeider i utlandet, eller som iallfall oppheld seg der i kortare eller lengre tid, og at vi må ha eit lovverk som tek i vare trygderettane for desse.




Sjølv om det er eit fleirtal og eit mindretal i denne saka, er den saklege usemja svært lita. Fleirtalet er samd med sosialministeren, som i brev av 22. februar i år seier at arbeidslandet i utgangspunktet må ta ansvar for uførepensjonering dersom uførleik har kome til under eit utanlandsopphald.




Det same fleirtalet har vidare merka seg av brevet frå sosialministeren at det er oppretta trygdeavtalar som sikrar at personer frå land ein kan samanlikne seg med, kan få ytingar frå to land for å sikre tilstrekkelege ytingar. Ein har vidare merka seg at det vert arbeidt med ei løysing på spørsmålet om supplerande ytingar til personar som har kort butid i Noreg, slik Stortinget har bedt om.




Det same fleirtalet meiner dei avgrensingane som EØS-avtalen inneber når det gjeld å gi ytingar berre til personar busette i Noreg, gjer det mest føremålstenleg at spørsmålet vert vurdert og løyst som ein del av den generelle trongen for supplering av folketrygda når folketrygda sitt oppteningskrav ikkje er oppfylt.




Eg reknar med at Regjeringa med sitt alt oppstarta arbeid med saka om ikkje altfor lenge kjem til Stortinget med sine framlegg til løysingar, og at saka kan få ei ny runde med handsaming.




Med desse få orda anbefaler eg fleirtalet si tilråding.




 Forslagsstillerne viser til at noe av bakgrunnen for dette forslaget er at stadig flere nordmenn arbeider og bor i lengre perioder utenfor landets grenser for så å vende tilbake til Norge. I denne perioden har man vært uten medlemskap i folketrygden, og man kan da komme i en uheldig situasjon dersom man blir ufør etter tilbakevending uten å ha tilstrekkelig medlemstid i folketrygden før tidspunkt for uførhet.




Arbeiderpartiet ser problemet i forhold til at arbeidstakere eller nordmenn bosatt i utlandet i en del sammenhenger vil kunne komme til å falle mellom to stoler i trygdesystemet. Dette kan være som i det tilfellet som påpekes i denne forbindelse, men det kan også være i en rekke andre sammenhenger der ulike økonomiske og sosiale rettigheter og ytelser gis. Dette er en del av de problemene som reises i forbindelse med fritt arbeid og fritt kapitalmarked. Utfordringene i denne forbindelse må være å få et system der også de sosiale rettighetene følger arbeidstakeren på en slik måte at rettighetene harmoniseres i de ulike landene. Dette gjøres i en del sammenhenger innenfor EØS-området, og avtalene er jo slik at de rettighetene som finnes i arbeidstakerlandet, også skal være for og gis til den enkelte arbeidstaker der. Men slike ytelser kan være forskjellige fra de ytelsene som gis i Norge, eller bestemmelsene kan være slik at en faller mellom to stoler. Det er nettopp på denne bakgrunn at Arbeiderpartiet mener at den sosiale dimensjon i EU blir så viktig, også i EØS-sammenheng, nettopp for å kunne sikre sosiale rettigheter på tvers av landegrensene. Det å arbeide videre med trygdeavtaler med andre land blir derfor viktig, og det blir viktig å gjøre disse avtalene så gode at de rettighetene som er nedfelt i norsk lovgivning, også vil kunne gjelde i andre land.




I et samfunn med stor mobilitet på tvers av landegrensene blir en slik harmonisering og et tilfredsstillende avtaleverk for sosiale rettigheter helt avgjørende for den enkelte borgers sosiale og økonomiske trygghet. Dette må være et kontinuerlig arbeid videre fremover, og vi er på denne bakgrunn enig i at det foreliggende Dokument nr. 8-forslaget blir vedlagt protokollen.




 Det norske arbeidsmarkedet har over tid endret seg til dels dramatisk når det gjelder hvordan den enkelte bedrift er organisert, og ikke minst plassert. Vi har sett en utvikling som har gått fra det som tidligere var en meget stasjonær arbeidsplass, med sine faste medarbeidere, over til en virkelighet med internasjonale bedrifter, med avdelinger i mange land, og med arbeidstakere som reiser ut for å skaffe seg den kompetanse som Norge kan gjøre seg nytte av når disse personene kommer tilbake til Norge. Dette er viktig da vi i Norge har en rekke bedrifter som konkurrerer på et globalt marked.




Når en ser på denne utviklingen som har funnet sted, vil en også kunne legge merke til at det norske lovverket ikke helt er tilpasset dagens virkelighet. Dette gjelder bl.a. det faktum at en etter fem år eller mer i utlandet igjen må opparbeide rett til uførepensjon i tre år. Dette virker på forslagsstillerne fra Fremskrittspartiet som urimelig dersom en har mange års medlemskap i folketrygden fra tidligere yrkesaktive perioder i Norge. Det er imidlertid rimelig at det skal være opptjeningstid på tre år i de tilfellene der en kommer til Norge uten tidligere opptjening i folketrygden. Dagens ordning med ny opptjeningsperiode har skapt store problemer for det lille antallet personer dette gjelder. En har trodd at siden en har kommet tilbake til Norge og igjen begynt med å betale trygdeavgift, så har alt vært i orden, og skuffelsen blir desto større når en får høre at en dessverre ikke har vært de tilstrekkelige tre år i Norge som kreves etter et lengre utenlandsopphold, og dette til tross for mange års medlemskap i folketrygden før en reiste.




Dette er en ordning som forslagsstillerne finner urimelig, og jeg fremmer på denne bakgrunn Fremskrittspartiets forslag som er inntatt i innstillingen.




 Kravet når det gjelder rett til uføretrygd har endret seg flere ganger siden folketrygden ble innført. Vi vet at det er stadig flere nordmenn som arbeider i lengre perioder utenfor landet, og det er viktig at vi da har et lovverk som fanger opp dette, og som ivaretar trygderetten til disse arbeidstakerne.




Sosialministeren har sendt Stortinget to brev, der hun peker på det uheldige ved at personer som bor i Norge, ikke har rett til uførepensjon, selv om de får redusert arbeidsevnen sin med 50 pst. eller mer. Det er viktig at en får til en ordning som gjør at disse kan få sine trygderettigheter. Men samtidig må det påpekes og understrekes, som sosialministeren også gjorde i sitt brev, at de som har blitt uføre i et arbeidsforhold i utlandet, bør få sin trygderettmessige del dekket av det arbeidslandet som vedkommende var i, og at det hviler et ansvar på dette arbeidslandet og arbeidsgivere i utlandet.




Vi har ulike internasjonale forpliktelser. Når det gjelder trygd, er det spesielt det som ligger innenfor EU/EØS-området, som påhviler oss, spesielt at kravet om likebehandling gjelder uavkortet. Derfor viser også flertallet til det i sosialkomiteens behandling av denne saken. Og et flertall, bestående av Arbeiderpartiet, Sosialistisk Venstreparti og Senterpartiet, viser til den saken vi hadde om trygd for dem som arbeidet på kontinentalsokkelen. Den gir et bilde på at det kanskje er urettferdigheter også innenfor EØS-systemet. De som jobber på norsk kontinentalsokkel får fulle trygderettigheter, inkludert barnetrygd, i Norge, selv om de aldri har vært bosatt her, mens norske borgere som jobber i en del av det samme EØS-området, ikke har de samme rettigheter når de jobber ute. Samtidig ekskluderer dette alle de arbeidstakere som kommer fra land utenom EØS-området. Tidligere har det vært slik at det har gått an å framforhandle trygderettig-heter og avtaler om dette over landegrensene basert på de gjensidige rettigheter, og det bør også være et mål for framtiden, slik at det er en større likhet utenom disse avtalene.




Vi i Senterpartiet er for øvrig enig i de betenkeligheter som sosialministeren framførte i sitt brev, og som også da et flertall i sosialkomiteen sluttet seg til. Vi mener at det må jobbes videre med hovedproblematikken i dette, slik at man ivaretar de rettigheter som folk bosatt i Norge skal ha når de blir syke eller uføre, at det i det som nå signaliseres fra Regjeringen, blir lagt vekt på dette, og at man får til avklaringer snarest mulig. Slik sett anbefaler vi at dette Dokument nr. 8-forslaget vedlegges protokollen.




Kari Lise Holmberg hadde her overtatt presidentplassen.




 Fagforeningen Nordens Klippe i Sør-Varanger hadde som motto: «Gjør din plikt, krev din rett». Jeg oppfatter at en del av det som er essensen i dette forslaget, berører det. Det må selvsagt være slik at hvis man gjennom ytelser opparbeider rettigheter, må også rettighetene stå i forhold til det man har ytt. Og det blir et misforhold her. En som har vært i utlandet i noen år, kan likevel i forkant ha gjort betydelig innsats i Norge, hatt inntekter som det har vært både skattet av og betalt avgifter til folketrygden av. At man da kommer tilbake og ikke lenger skal ha noen rettigheter hvis man blir ufør, fremstår som klart urimelig. Så SV er enig i intensjonen i forslaget.




Samtidig har flere partier berørt at når man skal se på ringvirkningene, konsekvensen, av å endre loven på dette punktet, må man gjennomgå den, slik at man ikke får nye urimelige utslag. Det man da med en gang støter på, er EØS-avtalen. For så vidt er jeg litt overrasket over at ikke flere har vært inne på hvordan dette på en del punkter også synliggjør den begrensning i handlingsrom som EØS-avtalen gir oss. På noen områder ser vi helt åpenbart at EØS-avtalen kan være en fordel i et internasjonalt samarbeid mellom EØS-land og EU-land. Et eksempel på det kan være innleggelse på sykehus eller generell behandling for sykdom der hvor man har avbyråkratisert tidligere ordninger, og hvor man i de forskjellige landene får de samme rettighetene som gjelder for innbyggerne i det landet hvor man blir syk. Det er en åpenbar fordel med selve avtalen at man har slike ordninger. Men dette området er et eksempel der det ikke er åpenbart at det er noen fordel eller at det selvsagt burde være slik som EØS-avtalen legger opp til. Det må jo fremstå som ganske urimelig at land som har opparbeidet betydelige velferdsordninger som landets innbyggere har vært med på å yte sitt bidrag til, lager ordninger som er inkluderende i forhold til land som har helt andre typer ordninger, og da kan det hende at det gir utilsiktede effekter også på kostnadssiden. Når man skal gjennomgå loven på dette punktet i forhold til folketrygdloven, synes jeg derfor det er rimelig å påpeke at man også ser på sider ved EØS-avtalen hvor man får begrensninger med hensyn til nasjonalt handlingsrom som man bør ta med seg videre. Det bør ikke være slik at Norges nasjonale handlingsrom på område etter område begrenses i denne avtalen uten at man begynner å vurdere om ulike sider ved avtalen rett og slett burde ha vært reforhandlet. Og dette kan være et eksempel på et slikt område, fordi man av hensyn til andre lands lovgivning ikke kan gi nasjonens innbyggere de rettigheter de strengt tatt burde hatt krav på.




 Flere har ikke bedt om ordet til sak nr. 6.





                    

 Under debatten har Harald
T. Nesvik satt fram et forslag på vegne av Fremskrittspartiet:

«Stortinget
ber Regjeringen legge frem forslag til lov om endring i lov 28.
februar 1997 nr. 19 om folketrygd slik at norske
borgere med opptjening av rettigheter i folketrygden beholder forholdsmessige
rettigheter til uførepensjon også uten
tre års forutgående medlemskap
ved tilbakevending til Norge.»

Det vil bli votert alternativt mellom
dette forslag og komiteens innstilling.

Komiteen hadde innstillet:

Dokument nr. 8:38 (2001-2002) – forslag
fra stortingsrepresentantene Harald T. Nesvik og John I. Alvheim
om å be Regjeringen legge frem forslag til lov om endringer
i lov om folketrygd av 28. februar 1997 nr. 19 slik at
norske borgere med opptjening av rettigheter i folketrygden
beholder forholdsmessige rettigheter til uførepensjon også uten
tre års forutgående medlemskap
ved tilbakevending til Norge – vert lagt ved
protokollen.

Votering:

Ved alternativ votering mellom komiteens innstilling og
forslaget fra Fremskrittspartiet bifaltes
innstillingen med 77 mot 17 stemmer.

(Voteringsutskrift kl. 20.24.28)


                    
                    

 Etter ønske fra sosialkomiteen vil presidenten foreslå at taletiden blir begrenset til 5 minutter til hver gruppe.




Videre vil presidenten foreslå at det blir gitt anledning til tre replikker med svar etter innlegg fra medlemmer av Regjeringen.




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(fung. ordfører for saken): 

Jeg skal kort redegjøre for Arbeiderpartiets holdning i denne saken, idet jeg går ut fra at innstillingen er slik at det er best at hver enkelt redegjør for sine egne synspunkter. Vi i Arbeiderpartiet er for vinmonopolordningen. Vi er altså for at vi gjennom lov skal sikre at omsetning av sterkøl, vin og sprit skal skje i regi av et offentlig monopol. Vi er opptatt av å føre en alkoholpolitikk som i det lange løp skal sikre Vinmonopolets stilling.




Det betyr at vi er for å organisere dette monopolet på en slik måte at det får oppslutning i folket, for vi mener at oppslutning i folket er et viktig fundament for å kunne sikre Vinmonopolet for framtiden. Vi er også veldig opptatt av at Vinmonopolet må ha oppslutning i folket, fordi det i seg selv vil kunne begrense markedet for illegal spritproduksjon og vil kunne begrense markedet for illegal spritomsetning.




Det resonnementet fører til at vi er for at Vinmonopolet er til stede der folk bor, for dermed å kunne tjene folk der de bor. Men vi ser at Vinmonopolet må skjele til de bedriftsøkonomiske sider av denne saken. Det ville være helt urealistisk å se for seg et vinmonopol som er til stede like kraftig – med like stort utvalg og tilbud – overalt. Derfor er vi opptatt av at Vinmonopolet må kunne jobbe innenfor fleksible modeller. Og det synet gjør at vi nå ber om at Vinmonopolet utreder muligheten for å etablere driftskonsepter for å oppnå en bedre tilstedeværelse i utkantstrøk, en bedre tilgjengelighet også for dem som bor et godt stykke unna dagens vinmonopolbutikker.




I forhold til de andre partiene vil jeg oppsummere ved å si det slik: Vi ønsker en tilgjengelighet utover det regjeringspartiene ønsker. Vi er uenig i SVs opprinnelige forslag fordi vi ikke ønsker å endre alkohollovens bestemmelser om hvem som skal få selge alkohol. Vi er imot Fremskrittspartiets forslag fordi vi er for et offentlig vinmonopol. Men vi er selvfølgelig glad for at vårt syn vinner flertall gjennom ulike partiers subsidiære stemmegivning.




 Først må jeg understreke at det er positivt at ingen nå lenger står på det opprinnelige forslaget, som er fremmet i Dokument nr. 8:40. Tilbud om vin og brennevin på de offentlige servicekontorene ville, som sosialministeren skriver i sitt brev til komiteen, ha gitt et signal om at det offentlige anser tilgang på alkohol som et velferdsgode på lik linje med f.eks. sosialhjelp og trygd.




Det eksisterer i dag tre typer vinmonopol: fullsortiment, hovedsortiment og grunnsortiment. Nå vil flertallet få utredet et fjerde nivå, en slags distriktssortiment, hva nå dette måtte innebære. Grunnen til at vi går imot dette, er at vi mener at flere utsalg allerede beveger seg på grensen av hva som er bedriftsøkonomisk forsvarlig. Samtidig satser Polet på tilgjengelighet både via telefon, e-post, brev og ved leveranser til postkontor eller gjennom landpostbudet. I tillegg har Vinmonopolet i april åpnet et nettbutikktilbud. Dermed blir Vinmonopolets fullsortiment tilgjengelig for alle, uansett bosted. På denne bakgrunn mener vi at den utredningen som flertallet her ber om, er unødvendig ressursbruk.




Jeg tar herved opp forslag nr. 1, fra Høyre, Kristelig Folkeparti og Senterpartiet.




 Bernt Høie har tatt opp det forslaget han refererte til.




Innledningsvis vil jeg få gjøre oppmerksom på at Fremskrittspartiet ikke er tilhenger av den monopolordningen for salg av lovlig omsettbare varer som Vinmonopolet står for i dag.




Fremskrittspartiet ønsker bl.a. at salg av vin og sterkøl skal kunne foregå i dagligvarehandelen landet over, men da etter de samme kriterier som gjelder for Vinmonopolet om hvem som skal ha lov til å kjøpe disse varene, jf. alder, beruselse etc. Det er imidlertid en problemstilling som vi kommer tilbake til når Stortinget senere i denne måneden skal behandle Fremskrittspartiets forslag om å tillate salg av vin og sterkøl i dagligvarehandelen.




Det faktum at Fremskrittspartiet har et annet syn på selve vinmonopolordningen, forhindrer likevel ikke at Fremskrittspartiet ønsker at ordningen skal fungere på en best mulig måte inntil den blir avviklet. Det er viktig for Fremskrittspartiet at flest mulig i dette landet skal kunne ha muligheten til å få tilgang til Vinmonopolets varesortiment uansett hvor en befinner seg i landet. Dette er viktig for bl.a. å kunne redusere den kriminalitet som knytter seg til den omsetning av smuglersprit og hjemmebrenning som i dag finner sted. Det er imidlertid viktig å merke seg at tilgang på disse varene i seg selv ikke løser problemene rundt omsetning av illegale varer, da dette i hovedsak skyldes de særnorske og vanvittig høye alkoholavgiftene som flertallet i denne sal har innført. Men en kan i alle fall sørge for at de personer som ønsker å være mest mulig lovlydige, får anledning til det via en bedret tilgang.




Forslagsstillernes opprinnelige forslag om å åpne for en forsøksordning med minipol på offentlige servicekontor, er, slik Fremskrittspartiet ser det, ikke veien å gå, på grunn av de forskjellige typer tjenester som skal kunne tilbys ved disse servicekontorene. Det er etter Fremskrittspartiets mening naturlig at en forsøker å få til en ordning der alkoholholdige drikker som i dag bare selges i Vinmonopolets utsalgssteder, skal kunne tilbys i de samme lokaler som andre mat- og drikkevarer til konsumpsjon. Til dagligvarehandelen kommer representanter for alle husholdninger på stedet og kan selv foreta sine valg. Nå det gjelder hvem som henvender seg til et servicekontor, er dette personer som har behov for en tjeneste eller ytelse fra det offentlige.




Så lenge flertallet i denne sal ønsker å verne om selve vinmonopolordningen, vil det etter Fremskrittspartiets syn være naturlig å skjele til en annen næring der det trengs konsesjon for salg av næringens produkter, nemlig apoteknæringen, der en nå har åpnet for at apotekene kan ha ansvaret for medisinutsalg i dagligvarebutikkene i de kommuner der det enten er langt til nærmeste apotek, eller der apotek ikke finnes i kommunen. Fremskrittspartiet vil derfor fremme forslag om det skal fremmes de nødvendige lovendringsforslag, slik at det kan åpnes for minipol i dagligvarebutikker etter samme modell som apotekenes medisinutsalg i distrikter der folk har lang vei til nærmeste apotek.




Før jeg avslutter kan det være interessant i skjele litt til foregående talers innlegg.




Representanten Høie var inne på de bedriftsøkonomiske betraktningene som grunnlag for at Høyre gikk imot at man skal se på et litt annet konsept for salg i distriktene. Og da vil jeg spørre representanten Høie, og det er mulig han kan svare i et senere innlegg hvis han ønsker det: Skal ikke Vinmonopolet selv få lov til å vurdere den biten, mens vi i denne salen heller kan legge til rette for at en kan komme med andre modeller enn de som fins i dag.




Så kunne det ha vært interessant, hvis jeg hadde tatt med meg Høyres program opp på denne talerstol, å referere litt fra Høyres program om hva de mener om hvor en del varer skal selges. Men det skal jeg ikke gjøre. Det kan Høyre få gjøre selv.




Til slutt tar jeg opp forslaget fra Fremskrittspartiet, som er inntatt i innstillingen.




 Representanten Nesvik har tatt opp det forslaget han refererte til.




 Bakgrunnen for dette Dokument nr. 8-forslaget var å skaffe en bedre tilgang på lovlige alkoholholdige varer for deler av landet der man har spesielt lang og tidkrevende reisevei til nærmeste ordinære polutsalg, som også Bjarne Håkon Hanssen var inne på i sitt innlegg.




Som en av forslagsstillerne er det viktig for meg å presisere at det vi ønsket, var en ordning innenfor rammen av den statlige vinmonopolordninga. Denne ordninga vil SV beholde, og vi ønsker ikke å bidra til noe som kan være egnet til å svekke den eller sette den i fare.




Intensjonen med forslaget var videre å få satt i gang forsøk på noen få utvalgte steder der det er særlig lang vei til nærmeste pol. På flere slike steder har man allerede etablert ordninger der innbyggerne kan få utført et begrenset utvalg offentlige tjenester i den lokale butikken – en type offentlig servicekontor, der vi mente det kunne settes i gang forsøk i regi av og under kontroll av Vinmonopolet med utsalg av et begrenset utvalg av polets varetilbud.




Når flertallet i komiteen imidlertid hadde sterke motforestillinger mot denne type kobling av servicekontor og salg av alkohol, sjøl om det på flere av disse stedene i dag hentes polvarer som er bestilt og sendt gjennom posten, så aksepterer SV at flertallet har denne innvendinga. Både dette og hensynet til Vinmonopolets stilling, som også departementet i brev til komiteen er bekymret for, gjør at SV derfor går sammen med et flertall i komiteen som ber Regjeringa utrede mulighetene for driftskonsepter som kan tilfredsstille intensjonene i forslaget om bedret tilgjengelighet i utkantstrøk. Og jeg vil gjerne igjen understreke at dette for SVs del betyr at det skal skje uten noen type lovendring som kan svekke den statlige ordninga med vinmonopol.




 Denne saka har sitt utgangspunkt i framlegget frå representantane Inge Ryan og Sigbjørn Molvik, begge SV, om minipol på offentlege servicekontor. Undervegs er dette framlegget erstatta med eit framlegg om å utgreie det eg vil kalle distriktsvinmonopol med eit meir avgrensa vareutval.




Tidlegare i år hadde Odelstinget oppe til behandling Dokument nr. 8:30 om samordning av opningstidslova og alkohollova. Då sa alle parti, utanom Framstegspartiet, at ein ynskte å avgrense tilgangen på alkohol for å redusere totalforbruket.




Det same fleirtalet sa vidare:




«Flertallet ser det som meget positivt at departementet ved evalueringen av alkoholloven er mer opptatt av den store økningen i alkoholkonsumet enn av turistnæringen og distriktspolitikken».




– Klokt, klart og forstandig sagt, spør du meg.




I denne innstillinga har fleirtalet tydelegvis gløymt sine kloke og velvalde ord.




Kva er stoda når det gjeld vinmonopol i dag? I løpet av det siste året er det etablert til saman – med dei som var før – 182 butikkar, ein auke på 52, eller om lag 40 pst., på tre år. Samstundes har ein fått fleire sjølvbetente pol, høve til e-posttinging, telefon- eller brevtinging, gratis levering på postkontor eller med landpostbod. Og i tillegg opna Vinmonopolet nettbutikk i april.




Reelt er tilgangen truleg auka med langt meir enn 40 pst. på tre år. Kanskje den reelle auken bevegar seg mot nærare 100 pst. Dette er likevel ikkje nok for fleirtalet i dag. Ein må rekke ut til endå fleire. Samstundes syner den eine granskinga etter den andre at det er to ting som verkeleg betyr noko for alkoholforbruket: 

pris 

og 

tilgang

.




Dei aller fleste seier dei vil ha ned alkoholforbruket, men som oftast syter fleirtalet for å leggje til rette for det motsette. Problema som alkoholen fører med seg, menneskeleg og økonomisk, veks. Vi ser stadig vekk bekymring i oppslag i aviser og medier, det er konferansar om bekymringa – alle er så bekymra.




SV og Senterpartiet, og eit stykke på veg også Arbeidarpartiet, som stod saman med regjeringspartia og sikra fleirtal for å behalde avgrensinga ved sal av øl, stiller seg no bak eit framlegg som igjen kan bidra til å auke tilgangen på alkohol og dermed rusproblema i samfunnet.




Tenk om vi i dag kunne setje det motsette i fokus! Tenk om vi i dag kunne fokusere på korleis vi skulle avgrense forbruket av alkohol, på same måten som det er ei veldig sterk og prisverdig fokusering på kampen mot tobakk. Har vi bruk for færre vinmonopol, kanskje? Har vi bruk for færre sjølvbetente pol for å få ned forbruket? Bør det kanskje vere kortare opningstid? Bør kanskje alkoholprosenten ved sal av alkohol i butikkane vere lågare? Kunne kommunale ølmonopol stimulerast?




Kristeleg Folkeparti skal vere med og drøfte alle framlegg som har som føresetnad å minske alkoholforbruket i samfunnet, for det er det stadig veksande og det største sosialpolitiske og velferdspolitiske problemet i det norske samfunnet. Då er eg einig med alle dei – vi – som stod i lag for nokre månader sidan om at distriktspolitikk er mindre viktig enn ein alkoholpolitikk som avgrensar tilgangen og minskar forbruket. Det var kloke, gode ord!




 Det er viktig å legge vekt på at det som skal være gjeldende, er lovlig omsetning av alkohol. Alkohol er en legal vare. Vi kan gjerne være enige om at alkoholen forårsaker mye galt, men allikevel er det en legal vare. Da er det viktig å få etablert utsalgs- og omsetningssteder som er mest mulig riktige. Det er et relativt stort press fra opinionen for å få økt antall utsalg for alkohol. Noen vil sågar ha salg av alkohol i butikk, andre vil ikke ha omsetning av alkohol i det hele tatt, men det er en god del mellomposter mellom det svarte og det hvite. Det er bl.a. grunn til å minne om at i løpet av de tre siste årene er antall vinmonopolutsalg økt med 52 nye utsalg, eller en økning på om lag 40 pst. i løpet av de tre siste årene. Det er også verdt å legge merke til at 46 kommuner som ikke har et slikt utsalg, vil få det i løpet av nærmeste tid.




Da SV kom med dette forslaget, så Senterpartiet en del uheldige koblinger i headingen i forslaget, nemlig at dette skulle være «en forsøksordning med minipol på offentlige servicekontorer». Vi ønsker ikke å koble salg av alkohol opp mot offentlige servicekontor, og har av den grunn avvist det. Men intensjonen i forslaget for øvrig er etter vår mening bra. Det må være viktig å legge vekt på at man får økt omsetning av denne legale varen i legal form for dermed å komme den illegale, ulovlige, omsetningen av alkohol til livs. Slik sett tror jeg at vi i Senterpartiet og representanten Aarøen og Kristelig Folkeparti skal kunne møtes på mange områder når det gjelder å diskutere hva som er riktig framgangsmåte her. Vi skal gjerne begrense alkoholomsetningen, men det gjøres ikke hvis vi setter lokk på det hele og den illegale omsetningen får utvikle seg enda mer.




Representanten Aarøen stilte spørsmål ved selvbetjente pol – om vi bør ha færre slike. Meg bekjent foregår det i dag under en regjering som Kristelig Folkeparti er med på, en utvikling av selvbetjente pol. Jeg er heller ikke så sikker på om kommunale vinmonopol er løsningen.




Som representanten Bjarne Håkon Hanssen sa, ønsker vi ikke en oppbryting av vinmonopolordningen slik at det må foretas lovendringer for å få til en desentralisert salgsmodell. Det måtte det ha vært hvis vi skulle ha fulgt forslaget fra SV. Vi ønsker en større tilgjengelighet regissert av og i praksis satt ut i livet gjennom vinmonopolordningen. Derfor er vi med i et flertall, bestående av Arbeiderpartiet, Fremskrittspartiet, Sosialistisk Venstreparti og Senterpartiet som ber Vinmonopolet utrede ulike alternativ for å etablere driftskonsept for å nå ut til de områdene hvor det er lang avstand til vinmonopolutsalg, for gjennom et begrenset vareutvalg og eventuelt en begrenset åpningstid å kunne gi et tilbud over hele landet. Jeg må få lov til å si at jeg kanskje er mer bekymret for en del av den andre offentlige servicen, som nå sterkt sentraliseres, enn akkurat tilgjengeligheten av alkohol. Det er tross alt den vi nå diskuterer, og så får vi ta apotekdekning, post, tele og andre slike ting i tur og orden.




Jeg synes i hvert fall det er viktig å holde på vinmonopolordningen, og at vi klarer å begrense omsetningen på en slik måte at vi har kontroll på den, for det er riktig som representanten Aarøen sa, at alkohol er roten til veldig mange problemer og også høye offentlige kostnader, idet veldig mye av det som helsevesenet vårt må ta tak i, er relatert til alkoholproblemer.




Med dette vil jeg anbefale at Dokument nr. 8-forslaget avvises, og at det er mulig å komme tilbake med et opplegg der Vinmonopolet får utrede muligheten for utsalg med et begrenset vareutvalg og eventuelt begrenset åpningstid for å få en mer tilfredsstillende dekning i utkantstrøkene.




Det er svært viktig å minne om at når det gjelder den utviklingen som vi nå ser av bruk og omsetning av alkohol, må det forebyggende rusarbeidet økes, og det må bli mer enn bare ord.




 De talere som heretter får ordet, har en taletid på inntil 3 minutter.




 Først kort om hvorfor dette forslaget er blitt lansert. Det handler om distriktspolitikk, det handler om alkoholpolitikk. Intensjonen bak forslaget er at man ønsker å få bort hjemmebrenning, man ønsker å få bort omsetning av smuglersprit, som man har en god del av i hele landet, men særlig i en del av Distrikts-Norge. For å få til det er det rimelig at man i distriktene får den samme tilgang til lovlige varer som det man har i tettbygde strøk. Det er det ene.




Det andre som jeg vil bemerke, er i forhold til offentlige servicekontor. Offentlige servicekontor er så mangt. I svært grisgrendte områder jobbes det nå aktivt med å få offentlige servicekontor inn i butikker. Vi snakker altså om samfunn med 100–300 innbyggere, der man på en enkel måte lager smidige, gode løsninger for å få et offentlig servicetilbud til folk der man ikke kan ha vanlige offentlige kontor.




Jeg har selv hatt gleden av å være med på å etablere ca. 10 slike offentlige servicekontor, bl.a. i Finnmark. Det man gjør, er at butikkeierne får anledning til å ta på seg en rekke offentlige oppgaver som de da utfører for ulike aktører. Det kan være oppgaver på vegne av likningskontoret, oppgaver på vegne av Posten og oppgaver på vegne av andre. I det konseptet er det interessant at butikken på vegne av Vinmonopolet kan utføre også den type tjenester, slik at folk som bor på Loppa, kan ha mulighet til å få kjøpt seg en flaske kvitvin når de skal ha et godt fiskemåltid, uten at de må bestille en uke i forveien. Jeg sitter på dokumentasjon som viser at hvis en skal bestille på posten i dag, så tar det i Finnmark ca. en uke å få skaffet seg en flaske kvitvin. Når man bestemmer seg for et godt fiskemåltid en kveld, er det lenge å vente en hel uke på vinen! Derfor er det viktig at vi får til smidige, gode løsninger som gjør at distriktene sidestilles mer med byene også på dette området, og at man faktisk gjør en jobb for å få bort både det ulovlige salget av alkohol og ikke minst produksjonen av hjemmebrent.




 Jeg bad om ordet på bakgrunn av Magne Aarøens innlegg, for jeg synes det er viktig å understreke at SV ønsker – og har alltid ønsket – å ta på alvor den faren det representerer hvis man får veldig liberale vilkår for omsetning av alkohol. Det gjelder i forhold til åpningstidsbestemmelsene, der vi gikk imot det forslaget vi nylig behandlet om utvidelse av åpningstiden. Det gjelder i forhold til skjenkebestemmelsene, der man også skal ha restriksjoner i forhold til skjenking. Hvis det er overskjenking, skal man kunne miste skjenkeretten. Og det gjelder at man generelt, i offentlig regi, skal føre nøye kontroll med tilgangen på alkohol og hvordan den praktiseres. Det er jo et perspektiv ved dette, og det er at man skal ha nasjonale bestemmelser. Derfor er det ikke uproblematisk. Hvis man bor i en by, har man veldig lett tilgang til Vinmonopolet. Ser man dette i et nasjonalt perspektiv, har man en type rettighet som andre, som ikke bor i byen, ikke har. Man er jo nødt til å se det i et nasjonalt perspektiv, og slik oppfatter jeg også dette forslaget. Men det er fortsatt vinmonopolordningen som skal gjelde, som før, i forhold til måten det skal omsettes alkohol på.




Når man ser på mindretallsforslaget fra Høyre, Kristelig Folkeparti og Senterpartiet, synes jeg det er rart at det fremmes. Her kommer man jo i den litt forunderlige situasjonen at det opprinnelige forslaget som forslagsstillerne kom med, ikke fremmes, fordi man her oppfatter begrepet «offentlige servicekontorer» å gå i en annen retning enn det var ment. Men når man så fremmer et motforslag, nemlig om at forslaget avvises, at det egentlig ikke fremmes, vil konsekvensen av det bli at når man ikke får flertall for det, fremstår det jo – normalt argumenteres det slik i denne salen – som om forslaget har vunnet tilslutning ved at det er et mindretall som avviser det. Jeg ber forslagsstillerne tenke gjennom den problemstillingen. Det er altså slik at det fra forslagsstillernes side ikke er noe ønske om å stå på forslaget, fordi det kan mistolkes når det gjelder begrepet «offentlige servicekontorer».




 Jeg ønsker å knytte noen kommentarer til et par av de innleggene som har vært holdt her nå.




Først gjelder det representanten Magne Aarøens innlegg. Han representerer jo et av regjeringspartiene i stortingssalen. Jeg syns at statsråden nå må komme på talerstolen – jeg håper i hvert fall at statsråden vil gjøre det – og knytte kommentarer til det innlegget som representanten Aarøen hadde, at man nå kanskje skal vurdere færre utsalgssteder, innskrenkninger når det gjelder selvbetjeningspol, innskrenkninger når det gjelder åpningstider, osv., slik at det ikke forplanter seg den oppfatning at dette er Regjeringens holdning. Jeg syns statsråden nå bør svare, slik at vi en gang for alle får avklart at dette står for representanten Aarøens syn og ikke for Regjeringens.




Så til representanten Inge Ryan, som viste til at det er forskjellige typer såkalte servicekontorer. Han viste bl.a. til Finnmark, der man kan tilby en del tjenester i butikk. Det er jo akkurat det Fremskrittspartiet tar opp i sitt forslag. Han viste til en modell der det i dag er mulig å ha medisinutsalg innenfor dagligvarehandel, underlagt nærmeste stedlige apotek. Det er akkurat det Fremskrittspartiets forslag går ut på. Da er spørsmålet mitt til representanten Ryan: Hvorfor har ikke Ryans parti gått inn for denne modellen i og med at det var den han stod og snakket så varmt for på talerstolen?




 Det som får også meg til å ta ordet, er at jeg med en viss undring opplever meningsforskjeller når det gjelder hvordan regjeringspartiene argumenterer i denne saken. Slik jeg oppfattet representanten Høies innlegg, var hovedpoenget til Høie at grunnen til at regjeringspartiene var imot, var at de nye minipolene, eller distriktspolene, ikke trengtes fordi det fantes andre ordninger som tilfredsstilte det behovet folk i distriktene hadde. Man kunne bestille via telefon eller via Internett. De var ikke nødvendige. Men så kommer representanten Aarøen og holder et innlegg med stor grad av patos og med en alkoholpolitisk argumentasjon for å gå imot flertallets syn. Det var altså det å begrense tilgjengeligheten til alkohol som var grunnen til at man var imot flertallets forslag. Det Aarøen sier, er, tror jeg, at man er for vinmonopol i Oslo, Trondheim, Bergen og Tromsø, men av alkoholpolitiske grunner er man imot vinmonopol f.eks. på Leka, Vega, Sømna eller Smøla. Min påstand er at denne type minipol på Leka, på Vega, på Sømna eller på Smøla overhodet ikke representerer noe alkoholpolitisk problem. Jeg er enig med Harald T. Nesvik og synes at det nå er grunn til at statsråden i hvert fall bekrefter at den strukturen vi tross alt har når det gjelder Vinmonopolet, med åpningstider osv., skal bestå. Den store utfordringen som denne salen kommer til å stå overfor hva angår alkoholpolitikk i tiden som kommer, er utviklingen i alkoholprisene. Hva gjør vi med avgiftene på alkohol? Skal alkoholen bli vesentlig billigere, eller skal den ikke det? Det representerer en stor alkoholpolitisk utfordring. Da må jeg, med bakgrunn i det innlegget representanten Aarøen nettopp holdt her, få minne om at før jul satt Kristelig Folkeparti – så vidt jeg husker, inkludert representanten Aarøen – i denne salen og stemte 

for

 reduserte alkoholavgifter. Og da må jeg få spørre, med basis i det innlegget Aarøen nettopp har holdt: Kan han nå love at det aldri skal gjenta seg? Eller kan det tenkes at når vi kommer til budsjettet for neste høst, vil Aarøen nok en gang stemme for at alkoholen skal bli billigere i Norge, mens pol på Leka og Vega, det skal man ikke ha noe av?




 Jeg vil gjerne innlede med å si at jeg stiller meg positiv til komiteens tilråding i innstillingen om vinmonopolutsalg, og at jeg etter omstendighetene ikke finner grunn til å bruke tid på å kommentere forslaget fra representantene Ryan og Molvik om minipol på offentlige servicekontorer. Når jeg er positiv til tilrådingen, skyldes det at jeg klart ser behovet for å utrede driftskonsepter som kan sikre en bred geografisk etablering og mer lik tilgjengelighet.




I Sosialdepartementets tildelingsbrev for 2002 er Vinmonopolet allerede uttrykkelig bedt om å vurdere butikkmodeller tilpasset markedsforholdene, herunder butikker med redusert salgskonsept, minibutikker, som er en del av planene om fremtidige utvidelser av butikknettet. I et møte med Vinmonopolets direksjon og styre i går benyttet jeg anledningen til å minne om denne bestillingen, og at den faller sammen med det vedtaket som jeg regner med vil bli fattet i Stortinget i dag. Jeg legger også til grunn at Vinmonopolet vil prioritere dette utredningsarbeidet og at Regjeringen får det nødvendige underlagsmateriale for sine vurderinger innen utgangen av året.




Så ser jeg også at denne saken bidrar til et engasjement i salen, naturlig nok, fordi den har mange og forskjellige sider. I arbeidet med rusplanen vil jeg også ta med meg sosialkomiteens ønske om at Regjeringen tar høyde for en vesentlig satsing også i forhold til det forebyggende arbeidet på flere områder, men særlig det som har vært debattert så langt.




 Det blir replikkordskifte.




 For det første vil jeg kommentere så vidt dette at sosialministeren nå stiller seg positiv til flertallets forslag her, som er komiteens innstilling, hvor regjeringspartiene i utgangspunktet ikke er med. Det beskriver kanskje litt den sprik som er i Regjeringen på det sosialpolitiske feltet.




Men dette dreier seg om tilgjengelighet til alkohol, og tilgjengelighet diskuteres gjerne i to sammenhenger. Den ene er det fysiske nærværet av utsalg og muligheter til å skaffe seg alkohol. Den andre er pris og muligheter for å kjøpe på bakgrunn av pris. Med den bekymring som har vært uttrykt her i dag, er det grunn til å spørre sosialministeren: Hva er sosialministerens videre agenda når det gjelder prisutviklingen på alkohol og den avgiftspolitikken som til nå har vært ført i Norge med relativt høyt avgiftsnivå for å begrense omsetningen av alkohol? Er det slik at det er slutt på avgiftsnedsettelser nå i forbindelse med alkohol og alkoholholdige varer, eller vil den utviklingen som vi så i høst, fortsette fra Regjeringens side?




 Jeg tror jeg i denne saken skal nøye meg med å si at jeg ser behovet for å utrede ulike driftskonsepter, men det er også forventet at man i utredningen belyser det som ligger i skjæringspunktet mellom tilgjengelighet og lønnsomhet. Det vil være en av utfordringene.




Jeg regner med at budsjettbehandlinger ikke tas under denne saken. Det vil eventuelt bli rikelig anledning til å debattere det i en annen sammenheng.




 Det som fikk meg til å ta en replikk, var at denne saken begynner å få en interessant utvikling. Jeg må bare få bekreftet at mine ører faktisk hørte rett. Nå har vi hatt to innlegg fra regjeringspartiene, først representanten Høie, som argumenterte for hvorfor Høyre av praktiske grunner var imot flertallets forslag, så et kraftfullt innlegg fra representanten Aarøen, som tilla flertallets forslag ganske drastiske alkoholpolitiske virkninger, og så synes jeg at jeg hørte at statsråden var oppe her og sa at hun var 

for

 flertallets forslag, og at det i grunnen nesten ikke var nødvendig å vedta det, for Regjeringen hadde allerede satt bestillingen i kraft overfor Vinmonopolet. Og da må mitt spørsmål bli: Hørte jeg rett?




 Det er selvfølgelig vanskelig for meg å gå god for hva representanten hører, men jeg kan i hvert fall si om igjen hva jeg sa, nemlig at jeg stiller meg positiv til komiteens tilråding i innstillingen om vinmonopolutsalg, og at det også skyldes at jeg klart ser behovet for å utrede driftskonsepter som kan sikre bred geografisk etablering og mer lik tilgjengelighet, og at vi også allerede i tildelingsbrevet til Vinmonopolet for 2002 uttrykkelig har bedt om å vurdere ulike butikkmodeller.




Så har jeg også sagt at jeg er opptatt av det forebyggende arbeidet, og at vi vil følge opp dette i arbeidet vi er i gang med når det gjelder handlingsplan mot rus.




Hva representanten har hørt eller ikke hørt – det er i hvert fall dette jeg har sagt.




 Det er i hvert fall tydelig at undertegnede og representanten Bjarne Håkon Hanssen har hørt riktig. For det som er underlig her, er at statsråden bekrefter at hun er enig med flertallet i komiteen og faktisk ikke med sine egne. Det syns jeg er en ganske interessant sak, og jeg setter veldig stor pris på det.




Men spørsmålet som ikke ble besvart, og som jeg oppfordret statsråden til å gi et svar på, gjaldt det innlegget som representanten Aarøen hadde fra denne talerstolen i sted, som gikk på at man burde se på åpningstidene og redusere antall vinmonopolutsalg og også innskrenke antall selvbetjeningspol. Dette er et veldig viktig signal. Jeg syns vi bør få et svar på dette, for vi vet at det i dag bygges ut flere selvbetjeningsbutikker i Vinmonopolets regi. Da er det greit at det også blir bekreftet i denne salen at det er sosialministeren og Høyre som driver med denne typen saker i Regjeringen, og at det ikke styres av Kristelig Folkeparti.




 Jeg vil nøye følge utviklingen, men det er pr. nå ikke grunnlag for å si at vi kommer til å redusere antall vinmonopolutsalg. Dette er også en sak som jeg vet Vinmonopolet, både styret og direksjonen, følger nøye, også det som går på lønnsomhet i forhold til selvbetjente pol kontra pol som ikke er selvbetjente. Men det ligger ingen signaler fra meg pr. nå verken i forhold til åpningstider, reduksjon eller endringer utover det som er gjort.




Men det som er viktig å understreke for meg, er at jeg merker at det er en god oppslutning i forhold til at vi skal ha et offentlig vinmonopol. Det er samtidig viktig at vi også har alkoholpolitisk oppmerksomhet i forhold til det som går på forebygging og behandling. Sånn sett er dette to sider hvor det på en måte er motstridende interesser, som det også er viktig å følge med. Jeg tror sånn sett spørsmålet er besvart med det jeg viste til innledningsvis.




 Replikkordskiftet er omme.




De etterfølgende talere har en taletid på inntil 3 minutter.




 Olav Gunnar Ballo var bekymra for mindretalsframlegget. Vi fremjar det for å seie at den modellen som SV-representantane opphavleg fremma, ikkje var god og heller ikkje bør prøvast seinare. SV har høve til å stemme for det, og eventuelt andre parti som er einige i konklusjonen. Så det kan jo løysast veldig enkelt.




Når det så gjeld om argumentasjonen er forskjellig mellom oss og Høgre, merka eg meg med glede at Bent Høies argumentasjon var identisk med ein del av argumentasjonen min. Vi la vekt på akkurat dei same tinga. Dei som er i tvil om det, må gjerne lese opp igjen innlegga. At eg hadde ein breiare og lengre argumentasjon, er ein annan ting. Men det er ikkje nokon divergens mellom det Høie sa, og det som eg sa som del av min argumentasjon.




Eg synest det er prisverdig at Høgre, i motsetning til nokre andre, hugsar det dei sa for eit par månader sidan då vi drøfta opningstidslova og dei prinsippa som låg der. Eg trur faktisk ein del av medlemene her gjerne kunne tenkt seg å følgje den argumentasjonen i dag også, men det har no av forskjellige grunnar vorte slik det er.




 Jeg merket meg også statsrådens formulering om at statsråden er «positiv» i forhold til flertallets tilråding. Det er ikke noen spesiell grunn til å kritisere statsråden for det. Når SV er med i flertallet, er det fordi det neppe kan være skadelig å utrede den typen ordninger begrenset til et forsøk. Man høster erfaringer med det, og de erfaringene vil man måtte basere seg på hvis man skal gå videre ut fra forsøkene.




Det som blir interessant her når statsråden mener at det er positivt å gå videre i forhold til sånne forsøk, er hva regjeringspartiene i komiteen gjør. Det burde man jo fått en begrunnelse fra Høyre og Kristelig Folkeparti på. Når det nå er sånn at statsråden faktisk er positiv og ønsker å utrede og se på muligheten for å gjennomføre forsøkene, hva vil Høyre og Kristelig Folkeparti begrunne det med at man fra deres side i salen likevel går imot? Da skulle det jo vært mulig å få til en enstemmig tilråding fra sosialkomiteen. Det skulle ikke da være noen grunn for Kristelig Folkeparti og Høyre til likevel å gå imot flertallsinnstillingen, i hvert fall ikke hvis det forholder seg sånn som Aarøen sier, nemlig at det ikke er noen divergens mellom Høyre og Kristelig Folkeparti når det gjelder synspunktene i denne saken. Jeg syns det kunne være greit å få en presisering av om man er enig med statsråden, og i så fall om man fra Høyres og Kristelig Folkepartis side også kommer til å støtte flertallets tilråding.




 Som representanten Aarøen var inne på, var det ikke noe av min argumentasjon som ikke Aarøen tok opp i sitt innlegg, men det er også grunn til å si at det var en del av Aarøens argumentasjon som jeg ikke hadde i mitt innlegg. Dermed er det også sagt at det er ingen overraskelse at det er en uenighet mellom Høyre og Kristelig Folkeparti på en del områder når det gjelder alkoholpolitikken. Det er ett av de områdene hvor jeg ikke tror noen blir overrasket over at de to regjeringspartiene i utgangspunktet har ulike ståsteder. Blant annet er det riktig som representanten Nesvik trekker fram, at i Høyres program går en inn for at en skal kunne selge vin i vanlige butikker, selv om ikke akkurat det er mitt favorittpunkt i programmet.




At Høyre går imot flertallets forslag i innstillingen, skyldes, som jeg understreket i mitt innlegg, at Høyre mener at hensikten som flertallet er opptatt av, nemlig tilgjengeligheten til disse varene i distriktene, er godt nok ivaretatt gjennom de ordningene som Vinmonopolet har i dag.




Det bør heller ikke være noen overraskelse at statsråden er positiv til å følge opp en flertallsinnstilling. Det ville vært mer overraskende hvis statsråden ikke var positiv til dette.




 Flere har ikke bedt om ordet til sak nr. 7.

(Votering, se side 2710)





                    

 Under debatten er det satt
fram to forslag. Det er

forslag nr. 1, fra Bent Høie
på vegne av Høyre, Kristelig Folkeparti
og Senterpartiet

	forslag nr. 2, fra Harald T. Nesvik på vegne av
Fremskrittspartiet

Det voteres først over forslag nr.
2, fra Fremskrittspartiet:

«Stortinget
ber Regjeringen fremme de nødvendige forslag til lovendringer
slik at det kan åpnes for minipol i dagligvarebutikker etter
samme modell som apotekenes medisinutsalg
i distrikter med lang vei til nærmeste apotek.»

Voteringstavlene viste at det
var avgitt 76 stemmer mot og 17 stemmer for forslaget fra Fremskrittspartiet.

(Voteringsutskrift kl. 20.25.21)

  

(fra salen):

 President! Jeg skulle stemt imot.

 Da korrigeres stemmetallene til 77
stemmer mot forslaget og 16 stemmer for. Forslaget er dermed ikke
bifalt.

Det voteres så over forslag nr. 1,
fra Høyre, Kristelig Folkeparti og
Senterpartiet:

«Dokument
nr. 8:40 (2001-2002) – forslag fra stortingsrepresentantene Inge
Ryan og Sigbjørn Molvik om en forsøksordning med
minipol på offentlige servicekontorer – avvises.»

Votering:

Forslaget fra Høyre, Kristelig Folkeparti
og Senterpartiet ble med 52 mot 42 stemmer ikke
bifalt.

(Voteringsutskrift kl. 20.26.09)

Komiteen hadde innstillet:

Stortinget ber Regjeringen innen
utgangen av 2002 utrede muligheter for å etablere
driftskonsepter for vinmonopolutsalg
med mer begrenset vareutvalg og eventuelt noe begrenset åpningstid
for å oppnå en tilfredsstillende tilgjengelighet
for utkantstrøk.

Stortinget ber Regjeringen innarbeide en opptrapping av
det forebyggende rusarbeidet i den varslede rusplan i 2002.

 Det antas at Høyre
og Kristelig Folkeparti vil stemme mot innstillingen.

Votering:

Komiteens innstilling bifaltes med 56 mot 38 stemmer.

(Voteringsutskrift kl. 20.27.19)


                    
                    

 Etter ønske fra sosialkomiteen vil presidenten foreslå at taletiden blir begrenset til 5 minutter til hver gruppe.




Videre vil presidenten foreslå at det blir gitt anledning til tre replikker med svar etter innlegg fra medlemmer av Regjeringen.




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter.




– Dette anses vedtatt.




(ordfører for saken): 

Nok en gang har samfunnet sviktet i forhold til tidsnok å se konsekvensene av og forebygge det vi nå opplever som kanskje det største sosiale og helsemessige problem blant barn og unge. Økningen i antall barn og unge med rusproblemer og psykiske problemer er eksplosivt, og behandlingsapparatet er nærmest sprengt. Jeg har derfor ikke problemer med å dele forslagsstillernes bekymring i forhold til altfor lang ventetid på utredning og behandling av barn og unge med rusproblemer og psykiske problemer.




Når det gjelder spørsmål om behandlingsgaranti, har vi i dag en pasientrettighetslov som er alders- og diagnoseuavhengig. Retten til helsehjelp gjelder for så vel rusmiddelmisbrukerne som for det psykiske helsevern og somatikken. I den utstrekning barn og unge under 18 år med rusmiddelproblemer eller psykiske problemer ikke får den helsehjelp som de har krav på, raskt nok, skyldes det dessverre langt oftere kapasitetsproblemer i helsevesenet enn mangler ved lovverket.




Kapasitetsproblemet, gråsoner og ansvarsfraskrivelse i helsevesenet over mange år viser at problemene så langt ikke er blitt tatt på alvor. I tillegg har helsetjenesten for ungdom i skolen vært nedprioritert over mange år, samtidig som stadig flere ungdommer sliter med mange og komplekse problemer. Det er også betenkelig når undersøkelser viser at foreldre til rusmiddelmisbrukere får best veiledning og hjelp av politiet, og at skolevesenet er det som kommer dårligst ut. Høyres landsmøte vedtok derfor i sin resolusjon «Kamp mot narkotika» at







«skolen skal forebygge narkotikamisbruk gjennom saklig informasjon som en del av den obligatoriske undervisningen. Det må i større grad trekkes på ekstern kompetanse».




Vi skal sikre skolehelsetjenesten og helsestasjonstilbudet for ungdom og sørge for at samarbeid mellom helsestasjon, skole, hjem og barnevern styrkes.




Samarbeidsregjeringa ser svært alvorlig på problemene og har i Sem-erklæringa slått fast at Regjeringa skal styrke barne- og ungdomspsykiatrien og bygge ut helsestasjon- og skolehelsetjenesten for elever i videregående skole. I opptrappingsplanen for psykisk helse er det øremerket midler til helsestasjon- og skolehelsetjenesten med 800 årsverk i planperioden. Styrkinga skal bidra til å gi unge et bedre tilbud for å forebygge rusmiddelmisbruk, vold, mobbing, stress og andre psykiske plager.




Med det behandlingspresset som vi har i helsevesenet i dag, er det svært viktig at forebyggende tiltak i helsesøstertjenesten, bedre kunnskap i skolen og samarbeidet skole-hjem kan bidra til å fange opp barn og unge i faresonen på et tidligst mulig tidspunkt. Samarbeidsregjeringa mener en slik satsing er vel så viktig som å gi en behandlingsgaranti, som ikke vil fungere grunnet manglende behandlingskapasitet.




Det er svært alvorlig når kommunene er seg så lite bevisst som det Dagbladet viser til den 7. mai, hvor elever ved en videregående skole i Nittedal blir fratatt helsesøstertjenesten fordi kommunen skal spare penger. Jeg håper derfor at de ansvarlige i kommunen tar til vettet og tilbakefører viktige, forebyggende ressurser.




Regjeringa har varslet at den vil komme tilbake med en egen sak om individuelt fastsatte tidsfrister i pasientrettighetsloven. I den sammenheng vil komiteens flertall poengtere viktigheten av at barn og unge med rusproblem og psykiske problem prioriteres. I tillegg har Regjeringa varslet en handlingsplan mot rusmiddelproblem. Planen, som vil bli lagt fram for Stortinget til høsten, vil vektlegge både forebyggende tiltak og et bedre behandlingstilbud til rusmiddelmisbrukere. Komiteens flertall, medlemmene fra Arbeiderpartiet, Høyre og Kristelig Folkeparti, finner det derfor ikke naturlig å innføre diagnosebestemt behandlingsgaranti på nåværende tidspunkt. Flertallet foreslår derfor at dokumentene vedlegges protokollen.




Anne Berit Andersen hadde her overtatt presidentplassen.




 Tallet på ungdom under 18 år som søker psykiatrisk behandling, er økende, og det er det all grunn til å være urolig for. Unge med psykiske problemer, ofte i kombinasjon med rusproblemer, vil som foregående representant også var inne på, være en av de store utfordringene Helse-Norge vil stå overfor. Arbeiderpartiet er helt enig i beskrivelsen av den krevende situasjonen. Arbeiderpartiet er også enig i at det haster med å få gjort noe med behandlingssituasjonen innenfor rus og psykiatri for våre ungdommer, og at ventetidene er uakseptable. Vi er også åpne for å se på diagnoserelaterte behandlingsgarantier, men vi vil avvente Regjeringens varslede melding om rusvern.




Vi tror ikke det er riktig gjennom et Dokument nr. 8-forslag å gripe inn i den vedtatte psykiatriplanen nå. Da statsbudsjettet for 2002 ble behandlet, klarte ikke Arbeiderpartiet å øke tempoet i planen, og vi finner det noe betenkelig å komme med kraftige endringer allerede nå i mai. Dette er et område hvor vi trenger høy troverdighet fordi det er en brukergruppe som fortjener det. Når vi ikke finner grunn til å gripe inn drastisk i psykiatriplanen nå, er det også fordi vi forutsetter at Regjeringen følger situasjonen nøye, og at dette arbeidet prioriteres slik Regjeringen har gitt signaler om. Vi har derfor store forventninger til Regjeringens varslede melding om rusvern.




Det er grunn til å minne om at på det tidspunktet vi behandlet denne innstillingen, var nok forutsetningen at Regjeringen skulle legge fram forslag om at helsetjenester for denne gruppen skulle overføres til staten. Når Regjeringen i revidert utsetter dette, skaper det usikkerhet både om tid og sted for denne behandlingen. Det kan også skape problemer for den gruppe mennesker dette dokumentet berører. Når det gjelder Arbeiderpartiets holdning til denne utsettelsen, vil vi komme tilbake til det i revidert nasjonalbudsjett.




 En samlet sosialkomite slår innledningsvis i innstillingen fast at det er manglende kapasitet i det psykiske helsevern for barn og ungdom, og at det er mye som tyder på at rusmiddelmisbrukerne ikke får de helsetjenester de har behov for. Dette er en korrekt beskrivelse av dagens situasjon for barn og unge med psykiske problemer og ungdom med alvorlige rusproblemer, eller en kombinasjon av dette. Når en samlet sosialkomite erkjenner dette, hadde jeg forventet at resten av innstillingen fra komiteen hadde vært mer offensiv og vist til konkrete tiltak som kunne bedre situasjonen for barn og ungdom med psykiske problemer og ungdom med alvorlige rusproblemer. Så er dessverre ikke tilfellet. Det er dessverre bare Sosialistisk Venstreparti, Fremskrittspartiet og Senterpartiet som fremmer konkrete positive forslag i innstillingen, som dessverre ikke får flertall.




Jeg har på vegne av Fremskrittspartiet i ulike sammenhenger de siste par årene tatt til orde for en revurdering av psykiatriplanen, særlig med tanke på barne- og ungdomspsykiatrien, som ikke holder tritt med det sterkt økende behov en har for psykiatrisk behandling av barn og unge, ofte i sammenheng med rusmiddelmisbruk. Fremskrittspartiet har også de seneste årene påpekt det svært uheldige i at mange kommuner har lagt ned de kommunale helsestasjonene, som hadde stor betydning for barn og unge når det gjaldt forebyggende helsetjenester, og som var gode observasjonsposter som tidlig kunne observere og kartlegge psykiske problemer nettopp hos barn og unge.




Jeg er helt enig i intensjonen i de to foreliggende Dokument nr. 8-forslagene, hvor man påpeker den lange ventetiden og manglende tilgjengelighet til det psykiske helsevesenet, både når det gjelder rene psykiske lidelser hos barn og unge, og ikke minst når det gjelder kombinasjonen rusmiddelbruk og psykiske lidelser.




Når flertallet i sine merknader i innstillingen viser til pasientrettighetsloven, finner jeg dette påfallende og merkelig, for flertallet vet like godt som meg at ingen norsk pasient i dag – det være seg innen psykiatri eller somatikk – har en juridisk rett til behandling innen en tidsfrist fastsatt av fagekspertisen. Det samme flertall som her er representert i innstillingen, stemte også mot Fremskrittspartiets forslag om å gjøre pasientrettighetsloven juridisk bindende for pasienter i forhold til tidsfaktoren for behandling.




Det ser dessverre ikke ut til at Fremskrittspartiet vil få flertall for de forslag som foreligger i innstillingen, som to andre partier har sluttet seg til, nemlig at man skulle sluttføre utbyggingen av de psykiatriske distriktssentrene noe tidligere enn det som er foreslått i planen, nemlig i 2004, to år før den egentlige frist.




På grunn av Fremskrittspartiets prinsipielle syn på juridisk rett til behandling innen gitte tidsfrister vil vi støtte forslag nr. 1, fra Sosialistisk Venstreparti, om å innføre en behandlingsgaranti på seks uker for psykiatrisk behandling for barn og ungdom under 18 år. Dette mener vi er helt nødvendig å få gjort nå, på dette tidspunkt, og ikke vente og fortsatt utsette barn og ungdom for en alvorlig sykdom som bare kan bygge på seg, og som til syvende og sist kan gjøre disse menneskene totalt arbeidsuføre.




Jeg tar opp de forslagene som Fremskrittspartiet er sammen med andre partier om.




 John I. Alvheim har tatt opp de forslag han refererte til.




 Barn og unge med psykiske lidelser og unge rusmiddelmisbrukere tilhører en av de pasientgruppene som SV mener skal ha absolutt høyeste prioritet når det gjelder tilbud om behandling i det norske helsevesen. Dagens situasjon, med gjennomsnittlig ventetid for psykiatrisk behandling på mellom tre og fire måneder for barn og unge, er for SV overhodet ikke akseptabelt. Disse tallene har vi fått i et brev datert 22. mars i år fra helseministeren til SVs stortingsgruppe. Grunnene til det må være helt åpenbare: Ventetida øker de menneskelige lidelsene. Den forsterker de problemene de unge sliter med. Den vanskeliggjør behandlinga når den kommer på et seinere tidspunkt, og i ytterste konsekvens kan den føre til at ungdom går til grunne ved overdoser og selvmord.




Økninga i nyhenvisninger innen barne- og ungdomspsykiatrien økte med hele 22 pst. fra 2000 til 2001, ifølge det samme brevet fra helseministeren. Dette er et svært høyt tall og gir oss enda en grunn til å forsere kraftig innsatsen i denne delen av helsevesenet i tida som kommer. Det samme gjelder tilbud og behandling for unge rusmiddelmisbrukere. Både behandlingskapasiteten og kompetansen syns også her å være mangelfull, samtidig som vi ser at økninga i rusmiddelmisbruk øker. I den sammenheng har jeg lyst til å vise til f.eks. fylkeslegen i Telemark, som i sin medisinalmelding for 2001 uttrykker sterk bekymring for økninga i rusrelaterte helseproblemer blant ungdom.




Når vi nå også ser at reformen som går på helsevesenets utvidete ansvar for rusmiddelmisbrukere, kommer til å bli utsatt fordi helseforetakene ikke har kapasitet til å ta seg av denne pasientgruppa, gir det ekstra grunn til bekymring. Derfor har SV i denne saka fremmet forslag om å innføre en behandlingsgaranti for psykiatribehandling innen seks uker for barn og ungdom under 18 år og oppfølging og behandling for unge rusmiddelmisbrukere innen tre uker.




Det kan reises tvil om en slik garanti vil være reell, og om vårt behandlingsapparat vil være i stand til å innfri en slik garanti. Den innvendinga ser jeg. Men SV mener at innføring av en behandlingsgaranti i seg sjøl vil være et middel til å tvinge fram en ekstrainnsats når det gjelder både kapasitet og kompetanse innen barne- og ungdomspsykiatrien.




Vi står videre sammen med Fremskrittspartiet og Senterpartiet om et forslag om å forsere utbygginga av distriktspsykiatriske sentre og poliklinikker, slik at denne satsinga kan bli sluttført innen utgangen av 2004. Dette vil også være et viktig tiltak for å bedre behandlingskapasiteten i psykiatrien generelt og barne- og ungdomspsykiatrien spesielt, og dermed gjøre denne delen av behandlingsapparatet bedre i stand til å innfri en slik garanti som vi ønsker. Dette er også en sak som for SV vil ha topp prioritet i behandlinga av revidert denne våren.




John Alvheim har allerede tatt opp de forslagene som vi står sammen med Fremskrittspartiet og Senterpartiet om i denne saken.




 Det er slått fast fra en samlet komite at det er manglende kapasitet innenfor det psykiske helsevesenet når det gjelder spesielt barn og unge, og også at det innenfor området rusmiddelmisbruk er behov for langt større tjenestetilbud, ikke minst når det gjelder helsetjenester.




Vi vet at disse områdene omfattes av flere lovverk. Det er helsetjenesteloven – med pasientrettighetslov som en del av den, selv om enkelte representanter mener at pasientrettighetslovgivningen i dag ikke er noen reell lov – så er det sosialtjenesteloven, og for en del barn er det også barnevernet og lovgivningen i den forbindelse som kommer inn. Dette gjør at det spriker relativt mye når det gjelder det offentlige apparatet og det offentlige ansvaret som skal utøves for å fange opp dem som har behov for hjelp. Det er riktignok slik at man i løpet av det siste året har fått klare signal på at mye mer av ansvaret for rusmiddelmisbrukerne, unge og eldre, skal over på helsevesenet og være helseministerens ansvar til siste slutt. Vi har sluttet oss til dette, men ser klart behovet for en samhandling mellom helsevesen, sosialvesen, sosialtjenester og også barnevernet. Det er i dette bildet vi nå prøver å fremme og kanskje framprovosere en debatt om det ikke nå er på tide å få til en mer velfungerende ordning fra det offentliges side, slik at disse unge, ulykkelige menneskene og deres familier ikke blir kasteballer i et system som tar altfor lang tid, og som ikke er der når motivasjonen er der – hos rusmisbrukeren, eller hos den som har psykiske problemer – for et behandlingsopplegg.




Det er i det bildet det virkelig haster med å få til et behandlingstilbud. Vi vet at på tross av satsing, ikke minst innenfor psykiatrien, øker disse ventelistene, og vi vet at 96 pst. av dem som venter, venter på poliklinisk behandling, på konsultasjon ved poliklinikk. Det er ganske utrolig. Det er på ingen måte akseptabelt at det skal være slik. Det er derfor det haster med å få til et tilbud som kan komme raskere inn, gi disse menneskene og deres familier hjelp før det har gått for lang tid, før misbruket – det er tunge misbrukere vi snakker om – har utviklet seg slik at behandlingsapparatet og rehabiliteringen står overfor helt andre løft for å få disse ut av det helvetet som de kommer inn i gjennom rusmiddelmisbruket. Det er også klart at vi har manglende kapasitet i dag, og slik sett er kanskje en behandlingsgaranti på uker og måneder illusorisk for en del. Men vi ønsker å påpeke dette og få en fortgang i de systemer som nå gjelder.




Når det gjelder psykiatriplanen, mener vi, som både representantene fra Fremskrittspartiet og SV har sagt før, at vi nå må få en revurdering av den, og det må settes fortgang i bl.a. dette med distriktspsykiatriske sentre og poliklinikker, slik at den kapasiteten iallfall kan økes umiddelbart.




Representanten for Høyre var inne på Høyres landsmøte og resolusjoner derfra, bl.a. når det gjelder behovet for skolehelsetjenesten, og at mange slike tilbud har blitt lagt ned i det siste. Det kan ha noe med kommuneøkonomien å gjøre, og da tror jeg det er viktig at vi minner oss selv om – og ikke minst at Regjeringen minner seg selv om – at kommuneøkonomien er viktig hvis det skal være formålstjenlige tjenester ute i distriktene hvor folk bor.




Jeg synes også det er viktig å påpeke behovet for helsestasjonstjenester, og, som vi har sagt i denne innstillingen, at helsestasjonen kan følge barn oppover i oppveksten og raskt gripe inn og ta tak i problemer. Det er helsestasjonene som i veldig mange lokalmiljø har den aller beste oversikten.




For øvrig er de forslag som vi har fremmet, tatt opp av representantene Alvheim og Molvik. Jeg håper at det kunne være flere som slutter seg til dem, i hvert fall når det nå signaliseres fra Arbeiderpartiets side at man skal komme tilbake i revidert nasjonalbudsjett. Det er det bare dager til. Derfor burde kanskje noe av realitetene også kunne ligge inne i behandlingen av denne saken.




 La meg innledningsvis si at jeg fullt ut deler den utålmodighet som kommer til uttrykk her i salen i forhold til å bedre behandlingstilbudet for de gruppene vi her taler om.




Regjeringen har i Sem-erklæringen varslet flere tiltak for å forbedre pasientenes rettigheter. Det følger av erklæringen at Regjeringen vil







«lovfeste pasientenes rett til behandling innen individuelle frister fastsatt på medisinsk grunnlag. Dersom fristen ikke overholdes, skal pasienten tilbys behandling ved private institusjoner eller i utlandet for det offentliges regning».




Et slikt forslag vil innebære en ytterligere styrking av retten til nødvendig helsehjelp. Videre viser jeg til at Regjeringen i Sem-erklæringen varsler at den vil fremme forslag om å la det frie sykehusvalg også omfatte private, godkjente sykehus. Jeg tar sikte på å fremme nødvendige forslag for Stortinget i tråd med disse erklæringene. Regjeringen vil også forbedre informasjonen om pasientrettigheter, for å sikre at pasientene skal kunne kreve sine rettigheter oppfylt.




Jeg frarår imidlertid, i likhet med flertallet i komiteen, å vedta de forslag som er fremsatt i Dokument nr. 8:43 og Dokument nr. 8:92. I den utstrekning unge og nye rusmiddelmisbrukere og barn og unge med psykiske problemer ikke får den helsehjelp som pasientrettighetsloven gir dem rett til, må dette problemet etter min mening primært løses ved å øke kapasiteten og ikke ved å innføre særskilte behandlingsgarantier for disse gruppene. Jeg mener derfor at en fortsatt forpliktende satsing på disse områdene, i tillegg til den generelle forbedringen av pasientrettighetsloven, er den beste vei å gå for å kunne gi disse gruppene den hjelp de har behov for og krav på. Jeg deler stortingsflertallets bekymring over den foreliggende situasjon, og viser til at disse områdene prioriteres høyt av Regjeringen.




Pasientrettighetsloven fastslår at pasienter har rett til nødvendig helsehjelp fra kommunehelsetjenesten og spesialisthelsetjenesten. I forskrift om rett til helsehjelp og prioritering av helsehjelp er det gitt nærmere bestemmelser om dette. Det følger av forskriften at pasienter som har rett til nødvendig helsehjelp, skal tilbys dette innen den frist som medisinsk forsvarlighet krever. Retten til helsehjelp gjelder både innen det psykiske helsevern og somatikken og rusmiddelmisbrukere som har behov for det. Vilkårene for rett til helsehjelp er knyttet til tilstandens alvorlighet, behandlingens nytte og kostnadseffektivitet, og ikke til diagnose eller alder. Lovens system er altså at den enkelte pasient har rett til nødvendig helsehjelp innen en forsvarlig tidsramme basert på en individuell, medisinsk vurdering. Dersom man etablerer særskilte, lovfestede behandlingsgarantier for bestemte pasientgrupper eller behandlingsformer, vil det kunne føre til at likebehandlingsprinsippet som pasientrettighetsloven bygger på, ikke blir oppfylt. En generell behandlingsgaranti for en nærmere spesifisert gruppe vil kunne medføre at mindre alvorlige tilfeller behandles til fortrengsel for mer alvorlige tilfeller. Videre er det et viktig poeng at pasientrettighetsloven skal være en reell rettighetslov, og som sagt vil Regjeringen fremme forslag som vil gjøre den til en mer reell rettighetslov enn det den er i dag. Den gruppen som her omhandles, har allerede i dag rett til nødvendig helsehjelp, og til at hjelpen skal gis innenfor forsvarlige medisinske tidsfrister. Dersom en med behandlingsgaranti skal utvide retten til helsehjelp, griper en inn i det prioriteringssystemet som pasientrettighetsloven bygger på, og som ble gitt nettopp for å sikre de alvorligste tilfellene behandling først. Innføring av en særskilt behandlingsgaranti for én gruppe vil videre bryte med lovens system og dermed gjøre regelverket mer omfattende og komplisert. Det kan virke byråkratiserende. Sporene på dette området skremmer etter mitt syn.




Opptrappingsplanen for psykisk helse innebærer en kraftig satsing på utbygging av tiltak for å hjelpe barn og unge med psykiske problemer. Det er satt som mål for innsatsen at kapasiteten i psykisk helsevern for barn og unge skal dekke 5 pst. av barne- og ungdomsbefolkningen under 18 år i 2006. Antall barn og unge som mottar behandling fra psykisk helsevern, har økt fra 20 600 i 1998 til 26 400 ved utgangen av 2000, dvs. en økning på 28 pst. på to år. Dette innebærer at dekningsgraden har økt fra 1,9 pst. til 2,5 pst. i samme periode, jf. målet om en dekningsgrad på 5 pst. når opptrappingsplanen er fullført.




Jeg mener at det er behov for en sterkere prioritering av barn og unge innenfor opptrappingsplanen, og vil vise til at jeg har pålagt kommunene det gjennom tildeling av øremerkede midler i år. Det samme budskapet er gitt til helseforetakene. I tillegg er Sosial- og helsedirektoratet satt i gang med to oppdrag. Det ene er å lage en mer målrettet strategi for satsing på barn og unges psykiske helse. I tillegg er det å arbeide med ajourføring av den opptrappingsplanen som representanten Alvheim i dag har etterlyst.




Jeg har fra årsskiftet tatt et større ansvar for helsetjenester for rusmiddelmisbrukere. Mitt mål er at vi skal få en styrking av helsetjenesten innenfor denne gruppen, samt en tydeliggjøring av ansvar og sammenheng i hele behandlingskjeden. Sosial- og helsedirektoratet har i denne sammenheng fått i oppdrag å gjennomgå og foreslå forbedringstiltak når det gjelder helsetjenestetilbudet til rusmiddelmisbrukere. Statlig overtakelse av spesialisthelsetjenesten fra 1. januar i år omfatter også tiltak for rusmiddelmisbrukere, som er hjemlet i spesialisthelsetjenesteloven. I styringsdokumentene til de regionale helseforetakene har jeg forutsatt at de må sørge for at rusmiddelmisbrukere får tilgang til institusjoner for rusmiddelmisbrukere, som er hjemlet i spesialisthelsetjenesteloven. Videre må de sørge for at rusmiddelmisbrukere får tilgang til nødvendige helsetjenester i de ordinære spesialisthelsetjenestene.




Jeg viser også til at Sosialdepartementet nylig har hatt på høring et forslag om å overføre deler av fylkeskommunens ansvar for rusmiddelmisbrukere til staten. Forslaget vil bli lagt fram for Stortinget over sommeren.




Regjeringen har videre under arbeid en handlingsplan mot rusmiddelproblemer. Planen vil vektlegge både forebyggende tiltak og et bedre behandlingstilbud til rusmiddelmisbrukere. Planen vil bli lagt fram for Stortinget til høsten.




Det har visst vært noe feil med klokka her, men jeg vil avslutningsvis bare si at jeg mener at hovedstrategien i disse viktige spørsmålene er og må være å bygge ut kapasiteten, sørge for en bedre sammenheng i behandlingskjeden og sørge for at de rettighetene man har i dagens pasientrettighetslov, faktisk blir oppfylt. Vi vil så komme med forslag til en lovmessig styrking av de rettighetene.




 Ja, som statsråden merket seg, har klokka her gått galt. Presidenten beklager det.




Det blir replikkordskifte – først John I. Alvheim.




Alvheim har en taletid på inntil 2 minutter, så vi får prøve så godt vi kan å følge med på tiden.




 Jeg har først et par kommentarer.




Hadde flertallet i Stortinget for kort tid siden gått inn for Fremskrittspartiets forslag om å endre pasientrettighetsloven, ville det forslaget som foreligger fra mindretallet i dag, vært overflødig.




Så sier helseministeren at det er urettferdig å gå inn og bestemme tidsfrister for enkelte grupper pasienter, for da kan man lett overse de alvorlige tilfellene. Min påstand er: Et barn som har psykiske lidelser, er i en alvorlig livssituasjon. Det må stå fast.




Spørsmålet jeg hadde til helseministeren, var om helsestasjon- og helsesøstertjenesten. Har helseministeren oversikt over hvilke kommuner som har lagt ned denne tjenesten, eller hvor denne tjenesten ikke fungerer? Og i tilfelle, hva vil helseministeren gjøre for å få denne tjenesten på plass igjen i kommunene så raskt som overhodet mulig? For helsestasjonen er, som flere har sagt her, en veldig god observasjonspost for å følge med i utviklingen når det gjelder psykiske lidelser og ikke minst når det gjelder bruken av rusmidler blant barn og unge.




 Presidenten gir ordet til statsråd Høybråten. Og nå ser det ut som om klokka fungerer her oppe.




 La meg si meg helt enig med representanten Alvheim i at barn som lider av psykiske sykdommer, har en alvorlig helsesituasjon og vil være prioritert innenfor de prioriteringskriterier som gjelder etter pasientrettighetsloven med forskrifter. Poenget er at det er alvorlighet som må være det styrende prinsippet, og ikke hvilken aldersgruppe man er i, eller hvilken diagnose man har. Jeg tror at helheten i helsetjenesten faktisk er tjent med det, men fremfor alt tror jeg at pasientene og de som lider, er tjent med det.




Når det gjelder helsestasjoner, er det en lovbestemt oppgave innenfor kommunehelsetjenesten. Det skal være en slik helsetjeneste i alle kommuner etter lovens bestemmelser.




Jeg har i den senere tid registrert at noen kommuner, bl.a. en kommune som har vært nevnt tidligere i debatten her, har gått til det skrittet å legge ned skolehelsetjenesten, som er en del av den samme lovbestemte virksomhet. Det vil jeg advare meget sterkt mot, og jeg forutsetter at fylkeslegene som tilsynsmyndighet faktisk følger opp dette, som jeg vil si er en klart regelstridig utvikling.




Vi har i opptrappingsplanen øremerkede midler til kommunenes arbeid med å forebygge psykiske helseproblemer, og helsestasjonene er en del av det. Og vi har til hensikt å følge opp at kommunene faktisk styrker helsestasjonsvirksomheten og ikke svekker den. Det vil vi følge opp i forbindelse med rapporteringen når det gjelder opptrappingsplanen, og jeg tror faktisk at det er meget klokt å investere i denne nultelinjen som helsestasjoner på mange måter er.




 Statsråden sier at det skremmer ham å gi en enkelt gruppe spesielle rettigheter – det bryter med likhetsprinsippet. Det som skremmer, er at det ikke finnes tilbud, for disse barn og unge får jo ikke behandling. Det er flere fylker som har opp til halvannet års ventetid på psykiatribehandling, og som ikke har behandlingsplasser til barn og unge under 18 år.




Barnevernet gjør vedtak om behandling ut fra sitt lovverk, men det finnes ikke plasser til å behandle disse unge. Mener statsråden at barn har rett til behandling? Og mener han at det er kommunens eller fylkeskommunens økonomi som skal styre barns rett til behandling?




 Hvis det var slik som representanten Hansen nå sa, at det ikke finnes tilbud, ville det jo ikke hjulpet å vedta en garanti. Det illustrerer nettopp mitt hovedpoeng, nemlig at man må bygge ut tilbudet og sørge for at det som vedtas i denne sal, faktisk blir gjennomført. Det er Regjeringens hovedstrategi.




Nå er det ikke slik at det ikke finnes tilbud. Tilbudet øker i omfang, og vi har sett allerede i de første årene av opptrappingsplanen at det er en økning på antall behandlede barn og unge på 28 pst. Det som er alvorlig, er at tilbudet øker, men at behovene øker enda mer. Derfor har jeg varslet en skjerpet prioritering av barn og unge innenfor opptrappingsplanens midler, både i forhold til kommunesektorens del av ansvaret og i forhold til helseforetakene. Det er nettopp fordi det ikke skal være avhengig av kommuneøkonomi alene at Stortinget har vedtatt øremerkede midler til kommunesektoren på dette området.




Når det gjelder de statlige foretakene som har ansvaret for spesialisthelsetjenesten, er også midlene inn i foretakene øremerket dette formålet og vil bli fulgt meget nøye, krone for krone, i forhold til det. Barn som har psykiske lidelser, har rett til behandling, men der intet er, har selv keiseren tapt sin rett. Derfor er det nødvendig å bygge ut kapasiteten i større grad enn det vi har maktet til nå.




 Debatten begynner å komme inn i et interessant spor, for nå snakker vi om keiserens rettigheter. Kanskje kan vi sammenligne Stortinget og Regjeringens rettigheter med keiserens, for der hvor intet er, kan heller ikke storting og regjering kreve noe – og det er sterkt relatert til en generell kommuneøkonomi. For det hjelper ikke med øremerking hvis man ikke har en generell kommuneøkonomi så kommunen kan følge opp også på bred basis.




Tilbudet øker, sa helseministeren, men behovet øker enda mer. Da er det helt klart at det å øke kapasiteten, betyr at man må øke ressursene – økonomi, personell, plasser og konkrete fysiske tilbud, som botilbud, arbeid, utdanning osv. Det betyr at det er et bredere spekter enn bare det som ligger innenfor psykiatriplanen og øremerkede midler, som skal til.




Jeg har lyst til å spørre helseministeren om noe han helt klart har hovedansvaret for. Vi har fått signaler om at innenfor helseforetakene og regionene har man nå fått beskjed om at man ikke skal bygge ut DPS-ordningen, altså distriktspsykiatriske sentre, i den grad og i det tempoet som fylkeskommunene tidligere har vedtatt. Er det rom for – innenfor den økonomiske rammen som Regjeringen la fram i St.prp. nr. 59 for 2001-2002 om spesialisthelsetjenestens økonomi og budsjett 2002 – å bygge ut de distriktspsykiatriske sentrene slik det er vedtatt tidligere i en del fylker, og slik psykiatriplanen vel burde følges opp? Det samme kan gjelde poliklinisk kapasitet.




Så savnet jeg litt i forhold til dette med økt samhandling. Økt kapasitet er det enkelt å snakke om her, i hvert fall hvis man ikke legger inn ressursene samtidig, men man trenger også økt samhandling – ikke bare mellom helsesektor og sosialetat, men også i forhold til barnevernet. Vil den nye planen inneholde alle disse faktorene når den kommer tilbake fra Regjeringen?




 Jeg er, i likhet med Senterpartiets representant, sterkt opptatt av en helhetlig satsing i forhold til disse gruppene. Jeg mener at opptrappingsplanen for psykisk helse faktisk er en av de mest helhetlige helseplaner som noen gang er laget. Den dreier seg om alt fra bolig, arbeid og kulturtilbud til forebygging, behandling og rehabilitering.




Regjeringen er også opptatt av å følge opp de nye bestemmelsene om individuelle planer, som nettopp tar utgangspunkt i samhandling mellom de ulike offentlige etatene som har ansvar for å yte noe i forhold til mennesker med sammensatte behov og behov over et lengre tidsrom. Det er etter mitt syn det viktigste verktøyet for å skape en slik samhandling som representanten Gløtvold etterlyser.




Så til økonomien. Regjeringen har lagt fram en proposisjon om en styrking av foretakenes økonomi. Vi har lagt hovedvekten på å styrke basisbevilgningene til foretakene, nettopp fordi vi ser at det er nødvendig for å sikre de delene av foretakenes virksomhet som ikke er stykkprisfinansiert gjennom ISF-ordningen. Psykiatrien er en viktig del av det. Behandlingstilbudet for rusmiddelmisbrukere innenfor spesialisthelsetjenesten er en annen del av det.




Når det gjelder utbygging av DPS, er det ut fra det jeg har fått opplyst, realisert 29 nye slike distriktspsykiatriske sentre – ytterligere 32 er i funksjon, men skal bygges ut mer. Så gjenstår det å bygge ut 17 distriktspsykiatriske sentre i forhold til disse planene. Vi har gitt helseforetakene klar beskjed om at de skal holde tempoet og utbyggingstakten slik at opptrappingsplanens mål kan bli nådd.




 Replikkordskiftet er omme.




De talere som heretter får ordet, har en taletid på inntil 3 minutter.




 Begge Dokument nr. 8-forslagene er opptatt av å forebygge og forbedre situasjonen for barn og unge slik at de får hjelp på et tidlig tidspunkt. Det pekes på alvorlige konsekvenser, som overdosedødsfall og selvmord, om ikke barn og unge får nødvendig hjelp og tilbud om behandling i en tidlig fase. Kristelig Folkeparti deler denne bekymringen og er glad for den store enighet det er på Stortinget om å øke satsingen på nettopp psykiatri og rusomsorg for barn og unge under 18 år. En interpellasjonsdebatt for kort tid siden bekreftet dette, og det er igjen understreket i debatten i dag.




Kristelig Folkeparti er ikke enig med forslagsstillerne i at det er mangler ved lovverket som er årsaken til at barn og unge som har rusmiddelproblemer eller psykiske problemer, ikke får den hjelp de trenger av helsetjenesten. Vi mener det er et kapasitetsproblem, og at det er viktig at en fortsatt har en forpliktende satsing på dette feltet. For å kunne oppfylle intensjonen i Opptrappingsplan for psykisk helse er det et viktig signal Regjeringen gir i revidert nasjonalbudsjett når en øker sykehusenes basisbevilgning, slik at psykiatrien kan styrkes.




I tråd med Sem-erklæringen vil Regjeringen lovfeste pasienters rett til behandling innen individuelle frister fastsatt på medisinsk grunnlag. Vilkårene for en slik rettighet er knyttet til alvorlighet, behandlingens nytte og kostnadseffektivitet. Vilkårene er altså ikke ment å dekke en bestemt aldersgruppe eller bestemte diagnoser. Det skal tas individuelle hensyn. Kristelig Folkeparti mener det blir feil å gripe inn i prioriteringssystemet som pasientrettighetsloven bygger på, og vi vil derfor ikke støtte forslagene. Vi vil fortsatt kjempe for å øke kapasiteten i behandlingskjeden og ser behov for å satse ekstra på helsestasjoner slik at problemer kan fanges opp på et tidlig tidspunkt. Det er viktig å forebygge, slik at ingen barn eller unge kommer i en slik livskrise som Dokument nr. 8-forslagene beskriver.




 Komiteens flertall, Arbeiderpartiet, Høyre og Kristelig Folkeparti, finner det ikke naturlig at det innføres en behandlingsgaranti på det nåværende tidspunkt, dette på tross av at komiteen finner dagens behandlingstilbud innen rusomsorg og psykiatri, spesielt for barn og unge, for dårlig. Komiteen påpeker videre at konsultasjoner i det psykiske helsevern har økt med 22 pst. fra 1998 til 2000. Det henvises også til at det er en gjennomsnittlig ventetid på i overkant av tre måneder. Ventetiden er ulik fra fylke til fylke, og noen fylker har større problemer og dårligere økonomi enn andre. Østfold fylke, f.eks., som jeg kommer fra, har en ventetid på opptil halvannet år for konsultasjoner når det gjelder psykisk helsevern, og har ingen institusjonsplasser for rusmisbrukere under 18 år. Dette er uakseptabelt. Det hjelper lite at komiteen henviser til pasientrettighetsloven, for vi vet at tilbudet ikke er godt nok. Barn og unge får ikke adekvat behandling tidlig nok.




I forrige uke var det i FN en spesialsesjon for barn – en historisk sesjon, hvor barn for første gang hadde talerett i FN. Jeg var der, og det var en meget sterk opplevelse å være til stede og høre barn fra hele verden be om forståelse for sine rettigheter. Norge står fram som landet med god bistandspolitikk og landet som tar Barnekonvensjonen på alvor. Men gjør vi det? Barn har rettigheter, slått fast i denne konvensjonen. Barn har rett til behandling, og det er nødvendig for å demme opp om den negative volds- og rusutviklingen vi har i Norge. Vi har flere overdosedødsfall enn sammenlignbare land. Tidlig behandling vil kunne forebygge den negative utviklingen.




La oss slutte med festtaler i FN og andre steder – la oss handle! Det var det barn fra hele verden bad oss om.




Komiteen fraskriver seg ansvar ved en utsettelse, og konsekvensen går ut over både barna selv og andre. Resultatet er den volds- og drapsutviklingen vi har i landet vårt.




Jeg kommer fra en by i Østfold som heter Moss, som har hatt tre drap på fire uker.




Til slutt til statsråden: Man kan ikke vente på en utbygging av tilbudet, man må gi barn en rettighet som pålegger kommuner og fylker, på tross av økonomi, å gi et tilbud. Vi må øke innsatsen.




Mange har vært inne på dette med helsestasjoner. Helsestasjoner oppdager hele tiden denne problematikken, men man har ingen steder å sende disse barna til behandling.




 Jeg er glad for veldig mye av det som helseministeren sa, men samtidig syns jeg at også denne debatten ender opp med det som debatter ofte gjør her.




Det var dette med keiserens rett, at også den er tapt der intet finnes. Hvis storting og regjering mener at de har rett til å kreve at f.eks. kommunene skal gjøre slik og sånn, og kommunene – for den saks skyld fylkeskommunene – så ikke har ressurser til det er det en tapt sak. Det er en tapt sak dersom ressursene til å utføre og oppfylle det som sentrale myndigheter krever, ikke er til stede. I beste fall blir det fokusering på saken gjennom et svarteperspill, der Kommune-Norge og den enkelte kommune blir svarteper og de som trenger behandling, hjelp og tiltak, blir de virkelige taperne.




Siste taler nevnte Østfold fylke og den utviklingen man har der når det gjelder ventetider. Det finnes kommuner og bykommuner i det samme fylket som nå er temmelig frustrert over at fine målsettinger i psykiatriplanen ikke følges opp med ressurser, slik at planer som kommunene har, kan settes ut i livet.




For øvrig regner jeg med at vi – selv om det er mange saker og trangt om tid fram til sommerferien – flere ganger vil komme tilbake til og få rikelig anledning til å debattere økonomien i helseforetakene. For jeg er redd kravene og intensjonene også der er på et helt annet nivå enn hva ressursene er.




 Man kan ha ulike syn på garantiordninger som skal sikre behandling innenfor gitte frister.




Men jeg har, etter det brevet som vi sendte til departementet for en tid siden i forbindelse med sykehusøkonomiproposisjonen, merket meg det svaret som vi fikk fra statsråden – og Regjeringen – når det gjaldt nettopp ventetid knyttet til behandling av barn og unge. Mens vi i dag innenfor voksenpsykiatrien i snitt har ca. 54 dager hvor man venter på å få spesialistbehandling eller -vurdering, er ventetiden så mye som ca. 100 dager – 97 dager er oppgitt i brevet fra statsråden – når det gjelder barn og unge. Uavhengig av hva man måtte mene om en garantiordning, er 97 dager svært langt tid. Det betyr at en del barn som er i krise, eller som har alvorlige psykiske lidelser i en vekstfase der man preges, i gjennomsnitt må vente i over tre måneder på å få behandling. Det tror jeg at de fleste som er opptatt av at behandlingstilbudet skal styrkes, kan være enige om er altfor lenge. Og er det noe som svarbrevet fra statsråden etter mitt syn – og SVs – avdekker, er det at nettopp barne- og ungdomspsykiatrien er om ikke et forsømt – man skal være forsiktig med å bruke ordet – område, så i hvert fall et område der det er behov for mer ressurser.




Det man også kan stille seg spørrende til, er hvorvidt den beskrivelsen som statsråden gir når det gjelder ventelister, helt ut er korrekt. Skyldes det at ventetiden ikke er gått mer ned, at langt flere enn før henvises? Kanskje er det slik, men kanskje er det at kapasiteten totalt sett altfor lenge har vært altfor dårlig, og at vi som politikere bør si: Vi har forsømt oss i forhold til den gruppen som kanskje er mest utsatt, og der innsatsen vil gi størst gevinst. Mange voksne med psykiske lidelser vil i stor grad kunne få hjelp i nærmiljøet, f.eks. av en psykiatrisk sykepleier eller av sin fastlege, fordi problemstillingene er kjent. Man kan få råd vedrørende behandling, og tilstanden forandres ikke nødvendigvis veldig mye over tid.




Det stiller seg annerledes når det gjelder barn og unge, nettopp fordi vekstfasen gjør at tilstanden vil forandres fort, og at man i mye større grad enn hos voksne vil preges av sin lidelse dersom man ikke får hjelp. Derfor etterlyser jeg kanskje det personlige engasjementet hos statsråden som sier: Uavhengig av garantiordning skal vi gå inn og gjøre noe med dette, og vi skal gjøre det raskt, for dette kan vi ikke akseptere.




 Jeg tror ikke at representanten Ballo ville ha tatt munnen for full om han hadde sagt at barne- og ungdomspsykiatrien er et forsømt område. Det mener jeg.




Og det er grunnen til at jeg har tatt flere initiativ for at barn og ungdom skal prioriteres høyere innenfor den opptrappingen av psykisk helse-tilbudet som Stortinget har vedtatt. For det første har kommunene fått beskjed om at minst 20 pst. av de øremerkede midlene de får, skal gå til barn og unge. Så langt er prosenten bare 13. For det andre har foretakene fått beskjed om at de skal prioritere barn og unge innenfor opptrappingsplanen, og at opptrappingsplanens midler skal brukes til psykisk helse, ikke til noe annet. De har også fått beskjed om at utbyggingen av behandlingstilbudet skal holdes oppe, i takt med planens forutsetninger. Og sist – men ikke minst – har vi når det gjelder dette, i stortingsproposisjonen om økonomien i helseforetakene lagt inn klare føringer som vil bli fulgt opp overfor foretakene, og styrket basisfinansieringen i foretakene, som er hovedgrunnlaget for å finansiere spesialiserte helsetjenester til mennesker med psykiske lidelser.




Representanten Ballo må få kalle det hva han vil, men for meg er det faktisk et dyptfølt, personlig engasjement.




 Flere har ikke bedt om ordet til sak nr. 9.

(Votering, se side 2710)





                    

 Under debatten er det satt
fram tre forslag. Det er

forslagene nr. 1 og 2, fra John I.
Alvheim på vegne av Fremskrittspartiet, Sosialistisk Venstreparti
og Senterpartiet

forslag nr. 3, fra Sigbjørn Molvik på vegne
av Sosialistisk Venstreparti og Senterpartiet

Det voteres først over forslag nr.
3, fra Sosialistisk Venstreparti og Senterpartiet:

«Stortinget
ber Regjeringen innarbeide bestemmelser i lovverket om at nye og unge
rusmiddelmisbrukere skal tilbys behandling innen 3 uker
og få tilbud om annen oppfølging inntil behandling
kan iverksettes.»

Votering:

Forslaget fra Sosialistisk Venstreparti og Senterpartiet ble
med 73 mot 21 stemmer ikke bifalt.

(Voteringsutskrift kl. 20.28.49)

 Det voteres så over
forslagene nr. 1 og 2, fra Fremskrittspartiet
Sosialistisk Venstreparti og Senterpartiet.

Forslag nr. 1 lyder:

«Stortinget
ber Regjeringen innføre en behandlingsgaranti for psykiatribehandling
innen 6 uker for barn og unge under 18 år.»

Forslag nr. 2 lyder:

«Stortinget
ber Regjeringen forsere utbyggingen av distriktspsykiatriske sentre
og poliklinikker i henhold til psykiatriplanen slik at denne er
sluttført innen utgangen av 2004.»

Votering:

Forslagene fra Fremskrittspartiet, Sosialistisk Venstreparti
og Senterpartiet ble med 57 mot 37 stemmer ikke
bifalt.

(Voteringsutskrift kl. 20.29.21)

Komiteen hadde innstillet:

I

Dokument nr. 8:43 (2001-2002) – forslag
fra stortingsrepresentant
May Hansen om at barn og unge under 18 år skal
ha behandlingsgaranti til psykiatri- og rusbehandling – vedlegges
protokollen.

II

Dokument nr. 8:92 (2001-2002) – forslag
fra stortingsrepresentant
Åslaug Haga om behandlingsgaranti for unge og nye stoffmisbrukere – vedlegges
protokollen.

Votering:

Komiteens innstilling bifaltes enstemmig.


                    
                    

 Vi går da til votering over sakene på dagens kart.





                
                
                

Voteringen i en sak finnes i slutten av referatet for hver enkelt sak.


            


            

