 Presidenten vil foreslå at
det velges en settepresident for Stortingets møte
i dag – og anser det som vedtatt.

Presidenten ber om forslag på settepresident.

 Jeg foreslår Elisabeth Røbekk Nørve.

 Elisabeth Røbekk Nørve
er foreslått som settepresident. – Andre
forslag foreligger ikke, og Elisabeth Røbekk
Nørve anses enstemmig valgt som settepresident for dagens
møte.

Representanten Inge Ryan vil fremsette
et privat forslag.

 Jeg vil på vegne av Sigbjørn
Molvik og meg selv fremme forslag om en forsøksordning
med minipol på offentlige servicekontorer.

 Forslaget vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

statsråd Dagfinn Høybråten

statsråd Torild Skogsholm

statsråd Erna Solberg

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi starter da med første
hovedspørsmål, fra representanten Karin Andersen.

 Jeg vil få lov til å stille
spørsmål til kommunal- og regionalministeren.

Det skjedde et grusomt såkalt æresdrap
i Sverige for to dager siden. En far drepte datteren sin bare
fordi hun var jente og krevde sin rett til å være
et sjølstendig menneske. Det kan skje også her.
Gamle, patriarkalske, mannssjåvinistiske og religiøse
maktstrukturer som vi kjenner godt igjen fra kvinnekampen også i Norge
og i Europa, lever i beste velgående i lukkede miljøer
der kultur og religion feier menneskerettighetene
til disse jentene under teppet. Jenter og kvinner er livredde også i Norge.
SV er ganske overbevist om at verken hjelpeapparatet eller
integreringspolitikken er parat og nok i stand til å hjelpe
disse jentene eller til å snu de forstokkede
og uakseptable holdningene som finnes i mange av disse miljøene.
Hva vil statsråden og Regjeringen gjøre?

 Jeg er enig i at det drapet vi så i Sverige – vi
har dessverre sett tilfeller som har lignet også i Norge – er
en praksis som bryter både med alt det vi som
nasjon står for, og er en praksis vi ikke kan
akseptere fra utlendinger som er bosatt i Norge eller
folk som har er annen etnisk bakgrunn. Det er klart at vår
regjering mener at det er en grense for toleranse og mangfold
i forhold til individuelle rettigheter. Det gjør også at
vi er opptatt av forholdene knyttet til tvangsekteskap, knyttet til
vold. Vi vet at for øyeblikket er det en opphopning av kvinner
fra innvandrermiljøet på krisesentrene.

Vi jobber i forhold til en styrking av handlingsplanen mot
tvangsekteskap, en styrking av handlingsplanen mot kjønnslemlestelse
og måter å ta dette opp på med de innvandrermiljøene
vi har kontakt med. Jeg har lyst til å understreke at alle
deler av Regjeringen som har kontakt med innvandrermiljøet,
understreker det faktumet at vår grense for forståelse
og toleranse går ved det som går på brudd
mot individuelle rettigheter, og ikke minst at vi i de
kulturkonfliktene som er mellom barn og foreldre
i innvandrermiljø, stiller oss solidarisk med barnas og ungdommenes
rettigheter.

Innenfor arbeidet med Handlingsplan
mot tvangsekteskap, som ligger under barneministeren, er det satt
i verk en rekke tiltak for å hjelpe folk med problemer.
En rekke frivillige organisasjoner har fått støtte
til hjelpetelefoner og til å bemanne kontorer som hjelper
personer som er under trussel. Justisministeren jobber med tiltak
bl.a. for å kunne skifte fullstendig identitet og få nytt
personnummer. Totalt sett betyr dette tiltak som kan gjøre
det lettere. Men det er en lang vei å gå for å få alle
deler av de offentlige myndighetene til å reagere
raskt nok. Her hjelper det på en måte ikke å få en time
neste uke. Her må vi ha systemer som er strømlinjeformet
for å hjelpe der og da, når f.eks. ungdommer og
kvinner må flyttes ut av hjemmet raskt fordi de er i en
krisesituasjon som truer
deres sikkerhet.

 Jeg takker for svaret og er glad for at statsråden
ser at vi her både må ha helt akutte tiltak
som hjelper folk som er i akutt nød og kommer og ber om
hjelp, og er nødt til å se på de mer
langsiktige tiltakene, ikke minst på det som dreier
seg om holdningsskaping. Noe av det som er skummelt, er jo miljøer
som lukker seg inne. Kanskje er noe av det aller skumleste at unger
blir gående inne i slike miljøer, inne
i slike sære, religiøse
skoler f.eks., der de ikke får mulighet til å treffe andre
unger, til å treffe andre familier som lever
i andre situasjoner, til å greie å skaffe
seg små nettverk som kan hjelpe dem også i
en akutt situasjon og være med på å endre
holdninger, og som kan vise at det finnes andre måter å se
på kvinner og jenter på enn de gjør i
disse miljøene.

Vil Regjeringen vurdere sin politikk på områder
når det f.eks. dreier seg om små private,
sære skoler der slike holdninger kan få lov til å vokse
videre? Er det ikke et poeng å bryte opp slike
lukkede miljøer?

 Enhver skole som blir godkjent i Norge, skal
følge opp kravene etter norsk lov, bl.a. kravene etter
den norske likestillingsloven, i det de underviser. En
skole skal faktisk ikke godkjennes i Norge, uansett om
det er en norsk skole eller ikke, uten at man klarer å forsikre
seg om at den typen spørsmål tas opp. Også tidligere
har kirke- og undervisningsministeren understreket dette i debatter
her om dette spørsmålet, og det har vært
understreket av alle representanter fra de partiene
som står bak Regjeringens politikk når det gjelder å tilby
og akseptere flere privatskoler. Så jeg mener at
vi skal sikre dette gjennom kravene til innhold i skolen.

I tillegg er det viktig å finne kontaktpunkter ikke bare i
forhold til barn, men også i forhold til mødre.
En av de tingene som vi nå jobber med, er spørsmålet
om kontroll av norskkunnskapene til barn ved fireårskontrollen.
Vi har et statssekretærutvalg
som jobber med integrering av barn og ungdom. Vi forsøker å finne
kontaktpunkter også til mødrene for å sikre
oss bedre kanaler inn i innvandrermiljøene til
det enkelte barn.

 Det blir oppfølgingsspørsmål – Karl Eirik
Schjøtt-Pedersen.

 Det er selvsagt viktig med klare og sterke
politimessige reaksjoner. Det er viktig å gi disse kvinnene
beskyttelse, og det er viktig å sikre rask reaksjon
fra politiet når situasjoner oppstår.

Men den politimessige siden er bare
en del av dette bildet. Minst like viktig blir det å spørre
hvordan vi kan bidra til en debatt om holdninger og samfunnssyn,
hvordan vi kan unngå holdninger som leder fram
til slike tragiske hendelser. Og da blir mitt spørsmål
til kommunalministeren: Hvordan vil kommunalministeren ta initiativ til
en slik holdningsskapende debatt i tillegg til alle de
reaksjonene som vi selvsagt må legge på plass?
Hvordan vil hun ta initiativ til en dialog
og en debatt i kontakt med innvandringsmiljøet for å unngå de
holdninger som ligger bak det vi her så tragisk har sett?

 Som jeg sa i mitt første
svar, er det slik at i alle de kontaktpunkter som Regjeringen har
med innvandrermiljø, pleier de statsrådene som
jobber med dette – det gjelder barne- og familieministeren, det
gjelder meg, og det gjelder justisministeren – å understreke
nettopp de individuelle rettighetene som barn og ungdom
skal ha, og hvor vår lojalitet ligger i forhold til disse
spørsmålene. Det forsøker vi å stresse
i enhver sammenheng. Og jeg tror det er viktig å si at én
ting er den norske offentlige debatten. Problemet
er at det finnes mange i vårt samfunn som ikke
deltar eller følger med i den norske
offentlige debatten fordi de ikke engang kan norsk, og
derfor er det altså vesentlig å føre
debatten i de fora hvor vi møter innvandrermiljøene.
Det er mulig vi skal lage en mer strukturert plan for å ta
det opp og møte disse spørsmålene,
men vi har altså lagt dette som en grunnholdning i enhver
kontakt som vi har hatt med innvandrermiljøene.

Jeg tror vi alle skal være
litt ydmyke for å finne ut hvilke er de beste
kanalene, nettopp fordi vi jo ser problemer
f.eks. med det faktum at det bor en del mennesker i Norge, spesielt
kvinner (presidenten klubber) som ikke har norskkunnskaper
og ikke deltar i det norske samfunnet i det hele
tatt. Det er en utfordring for oss som gjelder å bruke … (Presidenten
klubber.) Unnskyld, president!

 Representanten Carl I. Hagen – til
oppfølgingsspørsmål.

 Stortingsflertallet har i 15 år stort
sett utelukkende snakket om berikelsen det norske samfunn
og de nordiske samfunn får gjennom en betydelig innvandring
av folk som har en helt annen kulturell bakgrunn. Fremskrittspartiet
har advart. Vi har fremmet massevis av forslag om å få til
en bedre integreringspolitikk basert på det hovedprinsipp
at de norske lover, forskrifter, regler og normer også må omfatte
dem som er kommet til vårt land. Vi har prøvd å få til
at de hovedsakelig må tilpasse
seg norsk kultur, norske omgangsformer, norske
måter å gjøre tingene på, og vise
norsk respekt bl.a. for kvinner, respekt for hvordan ting skal gjøres.
Alt dette har vært avvist. Det er ingen grunn til å være
forbauset over de tingene som nå skjer. Det har det vært
advart mot. Stortingsflertallet har vært naivt.

Vil Regjeringen nå ta skjeen
i en annen hånd og slå fast at integreringspolitikken
skal baseres på at norske normer, regler og lover
skal følges av alle i dette land?

 Stortinget har slått fast gjentatte
ganger i alle de debatter som også Fremskrittspartiet har
initiert her i denne sal, at norske regler og lover gjelder
for alle som bor og oppholder seg i dette landet. Det skal ikke være noen
annen lovpraksis for personer med en annen bakgrunn, enn for norske.

Når det gjelder spørsmålet
om normer, vil jeg si at det vil nok også være
mange nordmenn som ikke føler seg helt vel med alle
de normer som er vedtatt i det norske samfunnet. Det er
et veldig vanskelig håndhevingsprinsipp.
Men at likestilling og respekten for kvinner også skal være
et grunnlag for innvandrermiljøene som er i Norge, det
er helt riktig. Når det imidlertid gjelder ordet «normer» – og
dette hadde vi en debatt om senest i fjor her i Stortinget – vil
jeg si at det er et tvilsomt ord. For hva er det da som er flertallsnormer,
og hvor mange i mindretall i Norge vil ikke føle
ubehag ved en del av de flertallsnormene som man har hatt over tid
f.eks. i forhold til homofile i dette samfunnet?

 Før vi går videre,
vil presidenten uttrykke at han har stor forståelse for
at problemstillingen er overordentlig viktig, men vil bare
få lov å minne om at utgangsspørsmålet,
hovedspørsmålet som ble stilt, knyttet seg til
en hendelse i vårt naboland Sverige, og at denne forsamling
bidrog til å oppheve unionen mellom Norge og Sverige
allerede for 96 år siden. Det er bare en liten
påminnelse.

Neste oppfølgingsspørsmål
er fra Magnhild Meltveit Kleppa.

 Hendinga i Sverige viser kor viktig
det er å styrkja både dei kortsiktige
og dei langsiktige tiltaka. Eg er glad for statsrådens
poengtering av kva som blir gjort frå Regjeringas side både
på kort og på lang sikt. No er det ei rekkje frivillige
organisasjonar og institusjonar som bidreg med særs viktige innspel
ved å arrangera møteplassar, det vera
seg av kulturelt eller anna slag. Det viser
seg at det er langt fleire søknader om midlar til den typen
arbeid enn det Regjeringa i budsjettet for 2002 føreslo
midlar til og stortingsfleirtalet vedtok. Vil statsråden
ta eit initiativ for å stimulera endå fleire
av desse ulike frivillige miljøa i kampen for større
toleranse og for respekt for norske reglar?

 Vi vil følge med på både
hva vi gir tilskudd til, altså vridningen på tilskuddene
og hvilke tiltak vi gir tilskudd til, og hvilken effekt de har i
forhold til de målene vi har for de enkelte postene. Noen
arbeider for å skape integrering, skape kontaktpunkter mellom
nordmenn og innvandrere. Andre organisasjoner jobber med
de helt detaljerte hjelpetiltakene for personer som er i krise og
konflikt. Og noen jobber i forhold til ungdom som trenger
hjelp og veiledning, også i forhold til kulturkonflikter
i familien.

Enhver søknad om midler
fra staten er ikke nødvendigvis målrettet
i forhold til de målene vi skal oppnå. Jeg synes
det er viktig at vi også har en viss prioritering,
og jeg synes at nettopp æresdrapet i Sverige
viser at det som nå er viktig, kanskje er å prioritere
de tiltakene som hjelper folk akkurat i en krisesituasjon. Vi må på en måte konsentrere
noe av midlene og sørge for at vi i oppfølgingen
av den handlingsplanen vi har hatt mot tvangsekteskap,
som på mange måter har rammet også dette området
inn, tar de gode bitene av de tiltakene som har vært
finansiert der, og sørger for å videreføre
dem mer permanent, for veldig mye av dette har vært på prosjektbasis.
Og det gjelder alt, fra arbeidet med å følge dem
rett på sosialkontoret til det justisministeren gjør
i forhold til identitet.

 Signe Øye – til oppfølgingsspørsmål.

 For å unngå slike tragiske
hendelser som den vi nå debatterer, er det viktig at vi
lykkes med integreringsprosessen vår. I dag har vi hørt
på radio at arbeidsmarkedsdirektøren melder at
de mangler virkemidler, de mangler stillinger i Aetat, for å få spesielt
innvandrere ut i arbeid. Da er mitt spørsmål til
statsråden: Hva vil statsråden gjøre
for at disse som absolutt trenger å få arbeidstrening
og komme i arbeid, ikke blir gående, men kommer
inn i et miljø der de kanskje blir værende,
uten å måtte leve på staten
resten av tiden?

 Regjeringen kommer i løpet av våren,
mot sommeren, tilbake med forslag basert på NOU-utredningen
om lov om introduksjonsstønad. Vi kommer samtidig med det
til å legge en hovednorm for hvordan introduksjonsarbeidet
og integreringsarbeidet for flyktninger skal være, hvor
det også knytter seg en del tiltak til de enkelte
nyankomne flyktninger for å introdusere dem bedre
i samfunnslivet, slik at de ikke blir gående
på sosialen, men kommer rett inn i arbeidslivet.

Likevel tror jeg ikke disse
brede tiltakene er de viktigste mot det som
var hovedspørsmålet. Jeg tror på mange
måter at det også er mange som er i
jobb, som vi er nødt til å konfrontere med holdningene.
Vi er nødt til å jobbe med spørsmålene
knyttet til det kvinnesynet de har, og det faktum at familiebegrepet
deres er veldig annerledes enn det familiebegrepet vi
har, fordi de på en måte har en helt
annen samfunnsstruktur der de kommer fra.

I tillegg har jeg lyst til å minne
om det Gerd Fleischer fra Selvhjelp for innvandrere og flyktninger
i går sa på TV: Det er veldig mange ulike grupper
dette gjelder. Det er ikke et religiøst spørsmål.
De kommer fra mange forskjellige trossamfunn og fra mange forskjellige
nasjoner; også personer i Norge har
vært utsatt for denne type trusler.

 Vi går til neste hovedspørsmål.

 I vår gjennomførte Stortinget
en meget bred debatt om oppgavefordelingen mellom staten
og fylkeskommunene. Jeg har registrert at kommunalministeren
har stanset den prosessen som Stortinget da la til grunn, med å overføre
landbruks- og miljøforvaltningen fra staten til kommunene.
Dette er klart i strid med det som var Stortingets opplegg og forutsetninger.
Jeg tillater meg å spørre kommunalministeren hvilket
grunnlag kommunalministeren har for å stoppe gjennomføringen
av det Stortinget har forutsatt.

 Etter Stortingets behandling i vår
har vi hatt et stortingsvalg som har skiftet det politiske flertallet
i denne sal, som har lagt grunnlaget for en ny regjering, som har
lagt grunnlaget for en regjering som i sin samarbeidserklæring,
Sem-erklæringen, har innarbeidet en del prinsipper knyttet
til spørsmålene om utviklingen av fylkeskommunen.
Der står det bl.a. at videreutviklingen av fylkeskommunen ikke
skal medføre at fylkeskommunen blir en overkommune. Det
står også at man ikke skal
få mer byråkrati.

Det vi har gjort, er at vi i brev til fylkesmennene
og fylkeskommunene i november har sagt at vi nå stiller dette
i bero, men at målsettingen og garantien fra Regjeringen
er at avklaringen skal komme sånn at den tidsplanen som
var lagt, nemlig 1. januar 2003, fortsatt skal holde. Vi har stilt
det i bero fordi vi har behov for å gå gjennom
de praktiske delene av spørsmålet om hvorvidt overføring
av landbruk, overføring av miljøvernavdelingen
og rollene i forhold til arealplanleggingen har elementer av det
såkalte overkommunespørsmålet i seg, som
eventuelt gjør det nødvendig å reversere
de vedtakene som er gjort. Skal de vedtakene reverseres, har vi også vært
veldig klar på at da kommer vi til Stortinget med forslag
om det, og så må Stortinget, basert på det
flertall som er her i dag, ta stilling til om det er enig i Regjeringens
vurdering. Regjeringen er ikke ferdig med dette arbeidet,
men ifølge den tidsplanen som alle fylkeskommuner
og fylkesmenn ble orientert om, har vi sagt at det skal vi klare
i løpet av februar. Da skal de få klarhet i hvordan vi
tenker, og så må Stortinget kunne ta stilling
til det i løpet av våren. Det er ingenting i dette
som tyder på at tidsplanen som var lagt av den forrige
regjeringen, ikke skal holde, uansett konklusjoner på dette.

 Det er jo ikke riktig at det har
vært et skifte av politisk flertall. Det politiske flertallet
som stod bak beslutningen i vår, utgjør også et
flertall i Stortinget i dag. Jeg har også registrert
at flertallet i Stortinget står fast ved det man da mente.
Kristelig Folkepartis stortingsrepresentanter har veldig
sterkt understreket at de står fast ved de beslutninger
som ble truffet i vår. Ergo understreker de at
flertallet står fast. Derfor er det fortsatt grunnlag for å stille
spørsmål om på hvilket grunnlag statsråden
og Regjeringen mener at de skal åpne
for å legge opp til et annet løp enn det Stortinget
har forutsatt.

Men dette er jo ikke den eneste saken
hvor vi ser det. Vi så akkurat det samme i diskusjonen
om strategier for distriktspolitikken. Da snakker jeg ikke bare
om bevilgninger, men hvilke hovedstrategier man la til grunn, hvor Regjeringen
i sin argumentasjon argumenterer for det som et mindretall i Stortinget,
Høyre og Fremskrittspartiet, stod for i vår, mens
den – eller rettere sagt statsråden – avviser
det synspunktet som et flertall da uttalte. Og igjen blir spørsmålet:
Hvilket grunnlag har statsråden for å gå bort
fra det som har vært Stortingets forutsetninger?

 Grunnlaget er fortsatt at vi har hatt et skifte
av flertall i Stortinget, og man har dannet en regjering som har
forhandlet seg frem til ulike løsninger basert på ulike
politiske programmer, og det er nedfelt i Sem-erklæringen.
Men når det gjelder budsjettopplegget, er faktisk det vedtatt
i Stortinget. Det betyr at det det var lagt opp til i budsjettet,
faktisk har fått et tilsagn fra flertallet, og det betyr
at den saken bør være avklart i forhold
til spørsmålet om bevilgningsendringene på de
distriktspolitiske kapitlene. I tillegg er det slik at tradisjonen
tro vil kommunal- og regionalministeren komme til Stortinget med
en redegjørelse
for Regjeringens distrikts- og regionalpolitikk i månedsskiftet
april/mai, som man har hatt tradisjon for. Da vil man få se
helheten og bredden i Regjeringens distriktspolitikk, og få en
diskusjon i Stortinget som vil avklare hvilket politisk flertall
som måtte ligge bak, og hvilke strategier som skal legges
til grunn for distriktspolitikken fremover. Men jeg tror ikke noen
fra Arbeiderpartiet kan unnslå at
vi faktisk har hatt et regjeringsskifte i dette landet.

 Det blir oppfølgingsspørsmål – Reidar Sandal.

 Kommunal- og regionalministeren har no gjort
greie for sitt og Regjeringa sitt syn i den saka som no
blir debattert.

Eg konstaterer at Ivar Østberg, som sit i kommunalkomiteen
og representerer Kristeleg Folkeparti, til Aftenposten har gitt
uttrykk for eit anna syn i den saka vi no snakkar
om, enn det som statsråden no gir uttrykk for. Østberg
har nemleg uttalt at stortingsfleirtalet sine ønske skal
følgjast i denne saka – dvs. å overføre
oppgåver frå fylkesmannen til fylkeskommunane.

Spørsmålet mitt til kommunal-
og regionalministeren blir derfor: Forstår statsråden
at det blir skapt forvirring og frustrasjon
når regjeringsrepresentanten informerer om det ho har gjort,
og den kommunalpolitiske talspersonen for eit av dei to–tre
regjeringspartia signaliserer eit anna syn? Eg konstaterer
at det er svært mykje både frustrasjon
og forvirring i fylkeskommunane om denne saka.

 Presidenten vil opplyse
om at det ikke er to–tre regjeringspartier. Det
er tre.

 Jeg vet at det er forvirring i fylkeskommunene
for øyeblikket over de prosessene som pågår.
Jeg tror også det er mange andre prosesser som
pågår i fylkeskommunene knyttet til at noen
diskuterer størrelser og andre prosesser, som alle
nå hviler på det faktum at man må komme
klart ut med hva fylkeskommunen skal gjøre.

Jeg har lyst å minne om at i det som
vi behandlet i vår, foreslo bl.a. Kristelig Folkeparti
at man ikke skulle gi innsigelsesavgjørelsesmyndigheten
på miljøområdet til fylkeskommunen. De
var altså da ikke del av et flertall som ønsket å flytte
den delen av ansvarsområdet over til fylkeskommunen. Så når
det gjelder det bildet representanten nå tegner av hvordan
det flertallet var, var det nyanser i disse synspunktene. I tillegg
er det slik at når man danner et regjeringsgrunnlag, inngår
man kompromisser. Nå jobber vi med konsekvensene av de
kompromissene vi har gjort i Sem-erklæringen, og vi kommer
tilbake til Stortinget hvis vi ikke følger opp
Stortingets vedtak. Og en ting til: Det var ikke helt
klart hva Stortinget vedtok i vår når det gjelder
konsekvensene i forhold til overkommune. Arbeiderpartiet
hevdet bl.a. at det ikke ble overkommune av dette.

 Per Sandberg – til oppfølgingsspørsmål.

 Det er nå skapt total forvirring rundt
omkring om fylkeskommunens fremtidige eksistens. Den ene dagen skal
fylkeskommunene tilføres nye oppgaver, den andre
dagen skal de reduseres, den tredje dagen kommer det fra
Regjeringen meldinger om at de skal tilføres landbruk og
miljø, og neste dag igjen er det motsatte sagt. Mener ikke
statsråden at det hadde vært mye bedre
for alle de ansatte i fylkeskommunen og for alle
de innbyggerne som får tjenester fra fylkeskommunen, at
vi allerede på nåværende tidspunkt hadde
blitt enige om – og det ble signalisert – at fylkeskommunen skal
legges ned?

 Hvis jeg hadde uttalt det, tror jeg at jeg
hadde fått et større problem med et
flertall på Stortinget. Det er jo faktisk sånn
at det er et flertall i denne salen som har gått til valg
på at man skal ha et direkte valgt regionalt nivå.
Regjeringen legger til grunn at det ikke er et flertall
for å nedlegge fylkeskommunen, men at vi må jobbe
med å finne en administrativ forvaltningsmessig enhet i
fylkeskommunen som kan fungere uten at det bl.a. går på bekostning
av selvstyre og demokrati i de mindre kommunene – altså denne
overkommuneproblematikken.

Nå tror ikke jeg forvirringen
er så veldig stor. Det er gått et brev til fylkeskommunene
og fylkesmennene i slutten av november som har sagt helt klart fra
at konklusjonen på dette arbeidet vil bli offentliggjort
i februar måned. At man er utålmodig
for å få prosessen til å gå videre,
forstår jeg, men alle har siden omtrent 26. november
visst hvordan prosessen videre skal være. Det dreier seg bare
om å ha litt is i magen til vi har sortert disse problemstillingene
vi har.

Så er det sånn at partiet Høyre
egentlig var for å nedlegge fylkeskommunen. Jeg oppfatter
det som at det må være en politisk prosess
utenom regjeringsnivå og utenom Stortinget i de partiene
som har en annen programformulering, før det er aktuelt å diskutere
det spørsmålet igjen.

 Inge Ryan – til
oppfølgingsspørsmål.

 Statsråd Victor Norman sa i Steinkjer like etter
jul at Regjeringas medlemmer av statsminister Bondevik var pålagt
fem ganger hver morgen å si: Jeg er glad i fylkeskommunen.
Det kan tyde på at man i Regjeringa her driver
med en del øvelser som er krevende, og at man nærmest
nærmer seg dressur for å få dette på plass.
Mitt spørsmål til statsråden blir derfor:
Er man såpass ullen og usikker når det gjelder
fylkeskommunens framtid, at det på en måte
er resultatet av det vi nå ser, når man stadig
får utsettelser? Eller er man villig til å gi den
nye fylkeskommunen en sjanse til virkelig å bli en regionalpolitisk
aktør som både får makt, myndighet
og penger til å bli den kraften som et flertall i Stortinget ønsker
at den skal bli?

 Man får ikke «stadig» utsettelser.
Man har fått én utsettelse, og det er den vi holder på å avklare
nå.

Til hvorvidt man er «ullen» i
forhold til disse spørsmålene: Vi mener
at de vedtakene som ble fattet i vår, var lite
spesifiserte. For eksempel er det på de
to områdene som vi nå snakker om, landbruk og miljø,
to sett med vedtak. Det ene er at mye mer av den myndigheten som
i dag ligger hos fylkesmannen, skal delegeres til den enkelte kommune.
Og det skal være oppgaver igjen. Ikke alle
de oppgavene som i dag ligger hos fylkesmannen, skal overføres
til fylkeskommunen. Det står i stortingsmeldingen, og det
er det Stortinget har bedt om. Vi må nå sortere
hvilke oppgaver som skal delegeres til den enkelte kommune, og hvilke
oppgaver som skal medbringes, hvis man skal flytte dem, over til
fylkeskommunen.

Så til det andre spørsmålet
som dukker opp. Hvis vi sier at fylkeskommunen ikke
skal bli en overkommune, må vi sørge for at den ikke
får et ansvarsområde
som gjør at den faktisk blir en overkommune, at den blir
den som sier nei og endrer f.eks. arealplaner som er vedtatt
av et demokratisk flertall i en enkelt kommune.

 Magnhild Meltveit Kleppa – til
siste oppfølgingsspørsmål.

 Ein kan velja ulike innfallsvinklar når
ein skal følgja opp Stortinget sitt vedtak. Stortinget
har vore klart i høve til kva oppgåver
fylkeskommunen skal ha – når det gjeld vidaregåande
opplæring, samferdsel og utvikling av regionalpolitikk,
og dessutan at det skal vera ei anna
fordeling når det gjeld landbruk og miljø.

Statsråden har valt å så usikkerheit
omkring fylkeskommunen, både blant innbyggjarane,
blant dei folkevalde lokalt og på fylkesnivå og
blant dei tilsette. Ho har til og med greidd å så usikkerheit
i Kristeleg Folkeparti. Eg bed ho om å stadfesta at det
faktisk er ein skilnad mellom det som stortingsgruppa
til Kristeleg Folkeparti meiner, og det som Kristeleg
Folkeparti i regjering har fått gjennomslag for,
og at dette er nok eit døme på at Høgre
har fått gjennomslag for standpunkta sine.

 Jeg vil minne om at spørsmålet
om overkommune var et vesentlig debattema da vi behandlet stortingsmeldingen
i fjor vår, der det fra flere hold – som utgjør
det flertallet som har stått for å flytte miljø og
landbruk og gi en større rolle når det gjelder arealplanlegging – ble
understreket at dette nettopp ikke skulle være
en overkommune, at man ikke skulle få beslutningsmyndighet
på bekostning av den enkelte kommune.

Det er denne type problemstillinger
vi nå går i dybden av, for vi er nå kommet
dit at man skal gjennomføre dette. Da jeg kom inn i departementet,
fantes det 26 oppfølgingsprosjekter knyttet til de ulike
vedtakene i Stortinget. Veldig mye stod igjen fra den stortingsbehandlingen
vi hadde i fjor vår når det gjaldt detaljplaner,
og for å se hvordan dette fungerer.

Når tre partier går
i regjering, inngår man noen kompromisser om noen
helhetsløsninger, og de står nedfelt i Sem-erklæringen.
Da må vi følge det opp. Og de to begrepene som
er viktige her, er de som jeg har nevnt ganske mange ganger
nå: overkommune og ikke mer byråkrati.
Det skal være en del av den moderniseringen av
samfunnet (presidenten klubber) …

Vi vil helt sikkert komme tilbake til denne
saken flere ganger, president.

 Det siste er en profeti som er rimelig
sikker.

Vi går til neste hovedspørsmål.

 Mitt spørsmål går
til helseministeren.

Jeg har fått kjennskap til at Helse
Sør har en underbudsjettering for inneværende
driftsår på nærmere ½ milliard
kr, og at helseforetakene i regionen skal ha fått beskjed
om å tilpasse driften for inneværende år
for å skape budsjettbalanse. I praksis vil det få som
konsekvens at behandlingskapasiteten skal reduseres i forhold til
resultatet av driften for 2001, hvor det i snitt var en økning
av tjenesteproduksjonen for innlagte og polikliniske pasienter på ca.
4,5 pst.

Kan helseministeren bekrefte
at dette er budsjett- og driftssituasjonen i inneværende år
for Helse Sør? Videre: Er situasjonen den samme for de øvrige
regionale foretakene? Og er ikke
dette en særdeles dårlig oppstart av den statlige
ansvarsreformen?

 Som representanten Alvheim er jeg sterkt opptatt
av å få en god start på den reformen
som Stortinget har vedtatt, og som jeg har stor tro på skal
gi bedre helsetjenester for befolkningen.

Jeg legger til grunn det budsjettopplegget
som Stortinget har vedtatt – med de budsjettrammer som
Stortinget har vedtatt – men også den
forutsetningen som ligger i budsjettopplegget, nemlig at vi på grunn
av usikkerheten når det gjelder sykehusenes økonomi
akkurat i overgangen fra ett regime til et annet, skal ha en full
gjennomgang av driftsbudsjettene fram mot revidert nasjonalbudsjett,
slik at Stortinget da får seg dette forelagt.

Vi styrer helseforetakene med utgangspunkt
i det samlede budsjettopplegget, slik jeg nå har beskrevet
det. Videre styrer vi dem med utgangspunkt i det som vi har informert
Stortinget om er den siste tilgjengelige prognosen for aktivitetsutviklingen
fra 2000 til 2001, og i en videreføring av det aktivitetsnivået.

Det er krevende for sykehusene å forholde
seg til dette. Det krever at de fokuserer på kostnadene
sine. Vi har bedt dem spesielt fokusere på de
kostnadene som ikke skyldes økt pasientbehandling – som
vi ikke ønsker å ramme – men
på de kostnadene som har skapt en større kostnadsvekst
i sykehusene ved slutten av 2001, enn den vi har sett
de senere årene.

 Jeg takker helseministeren for
svaret, et svar som fortsatt gir grunn til bekymring sett fra mitt
ståsted, i og med at man i de enkelte foretak må planlegge å tilpasse
driften til det budsjettet som er godkjent, og som ligger der.

Den økte pasientbehandlingen
i 2001 gav som resultat at sykehusene samlet pådrog
seg et driftsunderskudd på i overkant av 1 milliard
kr. Det er selvfølgelig i pasientenes interesse – og
det burde også være i Regjeringens – at
den økte tjenesteproduksjonen man fikk ved sykehusene
i 2001, minst blir opprettholdt i 2002. Hvis
nå Regjeringen ved sin underbudsjettering legger opp til
en betydelig redusert drift i de offentlige sykehusene
i det første driftsåret med statlig
eierskap, vil dette uvegerlig bringe sykehusreformen i vanry. Det
er det ingen av oss som ønsker. Vil helseministeren
sørge for at nødvendige tilleggsbevilgninger blir
gitt i forbindelse med behandlingen av revidert nasjonalbudsjett
til våren, slik at sykehusene blir i stand til å opprettholde
behandlingskapasiteten minst på linje med resultatet fra
2001?

 Vi fremmet høsten 2001 nødvendige
tilleggsbevilgninger – og fikk vedtatt dem her i huset – for
den aktivitetsøkning som var forutsatt i 2001. Jeg kan
bekrefte at vi nå søker å styre sykehusene
framover våren med utgangspunkt i det gjennomsnittlige
aktivitetsnivå som ble etablert i 2001.

Jeg kan også bekrefte at
vi kommer tilbake til Stortinget i revidert nasjonalbudsjett, slik
vi har lovet, med en full gjennomgang av driftsøkonomien.
Vi vil der ta de nødvendige konsekvenser av det som fremkommer
av den fullstendige gjennomgangen vi nå gjør av
regnskapstallene for 2001, som jeg ennå ikke
har sett.

 Det blir oppfølgingsspørsmål – Harald T.
Nesvik.

 Det er skapt store forventninger til sykehusreformen.
Når man nå i tillegg ser det enorme byråkratiet
som bygges opp rundt de enkelte foretakene – det gjelder
faktisk alle foretakene, både de regionale
og de ordinære – stiller jeg meg spørsmålet
om ikke helseministeren og Regjeringen,
og ikke minst foretaksstyrene, er i ferd med å miste
kontrollen og det eser ut over hele linja. Vil helseministeren
bekrefte at det er full kontroll når det gjelder antall
ansatte som hentes inn innenfor de regionale
helseforetakene?

Spørsmål nr. 2: Er ikke
helseministeren redd for, med den utviklingen
vi ser når det gjelder denne opphopingen av antall ansatte
innenfor foretakene, at dette igjen vil gå ut
over budsjettene til sykehusene, fordi disse kostnadene også må dekkes
inn?

 Jeg vil hevde at representanten Nesvik her
er på ville veier når det gjelder fakta. Det er ikke
slik at sykehusenes administrasjon
nå eser ut – tvert imot. Administrasjonen
av sykehusene fra de regionale
helseforetakene, som har hovedansvaret for ledelsen av dette, blir
betydelig slankere enn det den har vært i fylkeskommunene.
De opplysningene jeg har, tilsier at mens fylkeskommunene har brukt
ca. 700 årsverk på å administrere
sykehusene, vil de regionale foretakene bruke
i underkant av 200 årsverk.

Så er det en viktig sak som henger
sammen med dette, og det er at staten ved eierskiftet har overtatt
arbeidsgiveransvaret for disse 700. Det betyr at noen
av dem er tilbudt jobb i de regionale
helseforetakene, noen i helseforetakene, mens svært
mange har funnet jobb andre steder i det norske
samfunnet. Totalt sett regner jeg med at vi ut av dette store omstillingsprosjektet
vil se en sykehusadministrasjon som er betydelig slankere enn den
fylkeskommunene har hatt, og det er mitt mål.

 Olav Gunnar Ballo – til
oppfølgingsspørsmål.

 Den problemstillingen som her er berørt,
går på økonomien ved selve helseforetakene.
I tilslutning til det vil jeg ta opp en annen problemstilling som
Aftenposten berører i dag, også knyttet
til helseforetakene, nemlig at en rekke sykehus i Oslo
nå sliter med å få utskrevet pasienter
fra sykehusene tilbake til kommunene, fordi kapasiteten
for å ta imot ferdigbehandlede pasienter i kommunene mangler.
Det er spesielt på grunn av manglende sykehjemsdekning.
Det er også andre tiltak som mangler,
f.eks. en godt utbygd hjemmebasert omsorg. Det betyr at helseforetakene ikke
kan ses isolert. Sykehusene kan ikke ses isolert,
men må ses i den kjeden der de agerer, og der det blir
viktig å utbygge andre typer tjenester som kanskje også kostnadsmessig
er rimeligere, for å få ferdigbehandlede pasienter
ut av sykehusene, og for å unngå unødvendige
innleggelser i sykehus. Det betyr altså at det å se
på kapasiteten bl.a. knyttet til sykehjem i framtiden,
blir viktig også når man skal betrakte
sykehussektoren.

Ser helseministeren disse
sammenhengene, og at kjeden må styrkes også på ledd
som har med kommunen og kommuneøkonomien å gjøre?

 Det er et klart siktemål med denne
reformen at vi skal få bukt med uverdige ventetider og
korridorpasientproblemet. Vi har i dag flere ferdigbehandlede pasienter
i sykehusene enn vi har korridorpasienter. Det betyr at
det er helt nødvendig å fokusere på det
spørsmålet representanten Ballo stiller.

Svaret på spørsmålet
er mangfoldig, men det er to ting som er viktige. Den ene er at
vi bygger ut kapasiteten i pleie- og omsorgssektoren, slik at de
som er ferdigbehandlet på sykehuset, men som trenger pleie,
får forsvarlig pleie. Den andre er samarbeidet mellom
første- og andrelinjetjenesten. På begge
disse områdene har man i mange deler av landet fått
til et ganske godt samspill. I noen av kommunene
sliter man fortsatt med dette. Jeg vil gjennomgå disse
forholdene sammen med sosialministeren. Vi vil bl.a. se på den
forskriften som regulerer samspillet mellom kommunene
og nå de statlige foretakene på dette området.

 Ola D. Gløtvold – til
siste oppfølgingsspørsmål.

 Det er ganske interessant
det siste spørsmålet som representanten Ballo
tok opp. En utredning som bl.a. FAFO
står bak, viser at de store kommunene har større
problemer med å ta tilbake ferdigbehandlede
pasienter enn de små kommunene. Det virker som om denne
regjeringen ønsker nettopp store kommuner.
Det ser ikke ut til at dette henger helt sammen. Jeg vil
gjerne at helseministeren skal kommentere det
litt, for i et opplegg for å få ferdigbehandlede
pasienter ut må det være viktig at vi
har den riktige kommunestruktur også.

Så litt tilbake til økonomien
i helseforetakene. Jeg har et skriftlig spørsmål
til helseministeren når det gjelder dette
med nedleggelse av helseforetak og institusjoner, så jeg
skal ikke ta det nå. Men kan helseministeren love
at det enten blir flere midler til helseinstitusjonene før
en legger ned noen institusjon, eller at vi
får disse sakene til Stortinget før nedleggelse?
Det kunne være interessant å få høre.

Regjeringen har en behandlingsgaranti overfor
pasientene. Men med så lite midler til det offentlige
helsevesen som vi har i dag, som også er avslørt
ved denne runden her nå, er det klart at med en slik behandlingsgaranti vil
det bare bli økt bruk av private sykehus
og utenlandsbehandling. Er det en riktig form for helsebehandling
for framtiden i Norge?

 Presidenten vil påpeke at
deler av dette tilleggsspørsmålet hadde et relativt
fjernt forhold til det hovedspørsmålet som ble
stilt, men helseministeren står fritt
til å svare i den utstrekning han måtte ønske.

 Jeg har ikke tid til å svare
på alle tre spørsmålene, men
jeg konsentrerer meg om spørsmålet om nedleggelse.

Jeg skjønner ikke helt denne
sterke fokuseringen på nedleggelser av sykehus. Vi har
i dag behov for økt kapasitet og bedre utnyttelse
av kapasiteten i sykehusene. Jeg synes at det nå må være
viktig både for det ene og det andre
parti i denne salen å fokusere positivt på hvordan vi
kan bruke den nye situasjonen som er skapt gjennom sykehusreformen,
til å utnytte ressursene bedre. Vi har muligheten til å se
bort fra fylkesgrensene innenfor helseregionen,
og man tar nå bort gjestepasientoppgjøret. Vi får
en ny mulighet til å effektivisere det frie sykehusvalget
og gi pasientene flere muligheter til å velge, og Regjeringen
vil faktisk utvide det til også å gjelde
private sykehus og mulighet til utenlandsbehandling når
vi ikke kan stille opp med behandling i Norge. Dette er
mulighetenes tid, og da synes jeg det er det vesentlige, ikke å fokusere
på alle begrensningene.

Når det gjelder spørsmålet
om (presidenten klubber) … – Der var
tiden ute, president.

 Ja. Det er helt riktig oppfattet.

Vi går over til neste hovedspørsmål.

 Eg vil gjerne få lov å stilla
eit spørsmål til samferdselsministeren.

Statsråden har dei siste par vekene
nærmast dagleg vorte konfrontert med ulovlegheiter knytte
til enkelte bomstasjonar rundt i landet. På Jæren,
der eg bur, har det vore ekstra ille, og det
verkar som det er gjort alle moglege feil. Eg er ikkje
ute etter å fordela skuld, men Arbeidarpartiet
meiner me no må få rydda opp. Difor vil eg gjerne
få stilla nokre spørsmål.

Me må rydda opp raskt og effektivt
for å sikra inntektene, slik at me kan få betra
transporttilboda, og det er viktig å rydda opp for å hindra
meir irritasjon blant folk. Då har eg nokre synspunkt:

Det må verta mogleg å veksla eller å få igjen
pengar. Ulovleg gebyr må vekk, og bomstasjonar ein bare
kan koma gjennom med brikke, må anten endrast
slik at alle kan køyra gjennom, eller
dei må alternativt takast vekk.

Mine spørsmål er:
Vil dette skje, og når vil det skje?

 Vi har en rekke bompengestasjoner her i landet,
og det er en kjent sak at det er en måte vi har
finansiert veiutbyggingen på, noe som det har vært
stor enighet om.

De oppslagene som har vært i media
i det siste om lite fleksible løsninger når
det gjelder betalingssystemene, er en sak som jeg er veldig opptatt
av, fordi det er viktig når vi først har denne
finansieringsformen, at vi finner former å ta inn disse
inntektene på som er fleksible. Årsaken til at det er viktig,
er selvfølgelig at den enkelte forbruker skal oppleve det
greit å ha denne type finansiering.

Det er Vegdirektoratet som har laget retningslinjer
for hvordan disse betalingsformene i praksis skal utføres,
og det har vært arbeidet over lang tid med å finne gode
løsninger. Det som har skjedd i det siste, og det som har skjedd
på Jæren, er at det har vært tatt inn
et ulovlig tilleggsgebyr. Den ordningen har nå opphørt.
Det betyr at det er ikke ulovlig å kreve inn
penger der man gjør det, på den måten
man gjør det.

Jeg er likevel opptatt av at vi skal
finne fram til de beste betalingsformene uansett. Derfor
har jeg bedt Vegdirektoratet om å komme med innspill i
forhold til hvilke fleksible ordninger man kan ha, og som ivaretar
det vekslingsbehovet som man har ved de ulike bomstasjonene.

 Eg takkar for svaret.

Det er greitt at ein no skal få ordningar
for veksling, og at det ulovlege gebyret er teke vekk.
Statsråden svarte ikkje på spørsmålet
om kva ho vil gjera med dei bommane der det bare er mogleg å bruka
brikke.

I tillegg er det mange av oss – bl.a.
har eg gjort det sjølv i det siste, for eg har hatt leigebil – som
har betalt meir enn me skal. Korleis vil statsråden sjå til
at dei som har betalt inn meir enn dei skal – altså om
ein bare har ein 20-kroning og skal betala 5 kr,
så har ein ikkje fått 15 kr
igjen – skal få betalt det tilbake?

Eg ser at professor Jakhelln seier
at desse pengane som er ulovleg innbetalte, ikkje kan
brukast til føremålet, og han meiner dei bør
kunna gjevast til eit veldedig føremål. Eg vil
gjerne ha statsrådens kommentar til dei to siste problemstillingane.

 Det er spennende å høre
om statsråden har noe kreativt forslag til dette.

 Jeg tror ikke jeg skal gå inn
på hvilke veldedige formål som kan være
egnet til slikt. Jeg synes faktisk det er viktig at vi bruker inntektene
på bompengestasjonene til å finansiere
de veiprosjektene som de er ment å finansiere.

Når det gjelder de tilfellene hvor
man har betalt for mye ved at man har betalt dette tilleggsgebyret,
er bompengeselskapet det gjelder her, pålagt å betale
tilbake de pengene, gitt at man har en kvittering som bevis på at man
har betalt dette. Det har bompengeselskapet fått beskjed
om, så det regner jeg med vil bli fulgt opp.

For øvrig mener jeg selvfølgelig
at inntektene til bompengeselskapet skal gå til det det
er ment at de skal gå til.

 Det blir oppfølgingsspørsmål – Bjørgulv Froyn.

 Jeg tror alle i denne salen ville oppfattet
det som blodig urettferdig om de skulle ha passert en bom med stor
vilje til å betale, og opplevd at det er systemet som hindrer,
og at man deretter blir den som skal ta straffen.

Når det ligger politiske vedtak bak
plassering av veibommene, tror jeg det er rimelig å anta
at de fleste – ut fra et vanlig folkelig synspunkt – vil
si at ekstragebyrer er offentlig tyveri. Det krever kontant handling
for å kvittere ut folks reaksjon, for bompengesystemet
krever en legitimitet i befolkningen som en viktig finansiering
av veibyggingen. Gjør vi ikke noe, bidrar vi
til politikerforakt.

Mitt spørsmål er: Hvorfor
kan ikke statsråden ta innover seg
den urettferdigheten som folk opplever, og umiddelbart reagere,
for det må være rimelig å oppfatte det
folk nå føler? Og hvorfor kan man ikke
avvikle det som er feil i systemet i dag?

 Jeg er litt usikker på hva slags urettferdighet
det vises til – om det er bompengesystemet som sådant, eller
hva det går på. Når det er snakk om offentlig
tyveri, er jeg også litt usikker på hva det
er vist til. Jeg regner med at det går på at det
er betalt en tilleggsavgift som man
nå har funnet ut ikke er i tråd med
loven. Det er tatt et initiativ. Jeg har selv Senere korrigert
av statsråden. Brevet var ikke sendt fra statsråden, men
fra departementet. skrevet brev til Vegdirektoratet og
bedt om at vi nå tar et tak for å finne fleksible
betalingsformer som gjør at den enkelte forbrukeren
opplever dette som en rimelig måte å betale på.
Jeg vil samtidig berømme Vegdirektoratet og Statens vegvesen
for den jobb som har vært gjort over mange år. Vi
har bomstasjoner som vi har meget gode erfaringer med,
og hvor det ikke er kommet inn klager på betalingssystemet.
Så utfordringen vår er å finne gode
løsninger der man ikke er fornøyd, og
det arbeidet er vi i gang med.

 Thore A. Nistad – til oppfølgingsspørsmål.

 Nå har beløpet som innkreves
av bilistene i alle bomstasjoner, kommet opp i astronomiske
2,5 milliarder kr pr. år, og staten er jo umettelig når
det gjelder å sette opp flere bomstasjoner. På alle
mulige måter skal alt tettes, og nå viser det
seg at det er en stor diskusjon om lovligheten av en hel del av
disse ekstrainnkrevingene på sideveier, om at en ikke
har penger, om gebyrer og om alt mulig.

Vil ikke statsråden istedenfor å fortsette hele
denne farsen som nå har pågått veldig
lenge, like godt åpne de bommene som
det nå er diskusjon om hvorvidt er lovlige eller
ikke, og la bilistene kjøre der gratis inntil
lovligheten er avklart en gang for alle?

 Den såkalte ulovligheten som det har
vært vist til nylig når det gjelder disse tilleggsavgiftene,
er allerede fjernet. Når det gjelder prinsippene om bruk
av bompengeløsninger, som jeg opplever at representanten
her viser til, er disse bygd på lokale initiativ
der man ønsker å få gjennomført
konkrete veiinvesteringer. Dette er lokale initiativ
som har fått Stortingets støtte for å bli
gjennomført. Derfor er det viktig at vi finner effektive
måter å få innkrevd disse pengene og få gjennomført
disse investeringene på.

Når det gjelder å åpne
bommene til sideveier: Det er enkelte steder plassert bommer på sideveiene
nettopp for å få inn de inntektene en
er nødt til å ha for å få bygd
disse prosjektene, og for at de som skal ha nytte av disse prosjektene,
er med og bidrar til å få gjennomført
dem. Da er det viktig at også disse sideveibommene
er der.

 Liv Signe Navarsete – til
oppfølgingsspørsmål.

 Statsråden er oppteken av at folk
skal oppleve bompengar som tenlege verkemiddel. Gjennom handsaminga
av Nasjonal transportplan vart det drøfta
eventuelle tiltak for å redusere bompengar ved spesielt
tre bompengeanlegg som har ein høg kostnad, m.a. Fjærlandstunnelen
i Sogn og Fjordane, der det kostar 150 kr å passere med
ein personbil. Dette hindrar utvikling av tenlege bu- og arbeidsområde,
og det hindrar òg utvikling av lokalt næringsliv.

Vil statsråden ta initiativ
for å redusere bompengeavgiftene ved desse bompengestasjonane,
som nemnt i drøftinga av Nasjonal transportplan,
til eit nivå som kan opplevast som rimeleg for
den enkelte brukar?

 Når det gjelder nivået på takstene
ved de ulike bomstasjonene, er det noe som har ligget inne
i prosessene før de konkret har vært
behandlet på Stortinget, og det har også ligget inne
i forhold til de konkrete prosjektene det her er snakk om. Jeg vil også minne
om at det er et viktig element at vi, når vi først
har bompengefinansiering, klarer å finne de mest effektive
måtene å få inn disse midlene på.
Det er viktig både i forhold til de andre
bompengeprosjektene som det har vært snakk om i dag, og
i forhold til dette konkrete prosjektet. Det er vanskelig å gå inn
i ettertid og si at vi skal senke nivået på takstene,
fordi det er det som er lagt inn i de økonomiske premissene
for prosjektene. Derfor er det farlig hele tiden i etterkant å komme
inn og si at nå endrer vi dem, for da rokkeres finansieringsmodellen.
Så jeg kan ikke her og nå uten videre
gi noe løfte om at vi vil gå inn på en
del prosjekter, men jeg kan gå inn og se om inntektene
er i tråd med de forutsetningene som har vært
lagt til grunn.

 Da går vi til siste hovedspørsmål.

 Eg skal få stilla eit spørsmål
til kommunal- og regionalministeren.

I dag har fylkeskommunen ansvar for den vidaregåande
skulen. Det betyr eit heilskapleg ansvar i eit
område, det inneber ei utveksling av ungdom mellom
by og land, og det er ei ordning som det er einigheit om fungerer godt.

Så har statsråden tatt til
orde for ei forsøksordning
i dei store byane, der dei som ynskjer det, skal driva den vidaregåande
skulen. No er det i dag slik at mange store bykommunar ikkje
klarer å løysa dei oppgåvene
dei har frå før. Det gjeld f.eks. grunnskule og
barnehage, og vi ser i dag eit oppslag i forhold til eldreomsorg.
Kva er det som gjer at statsråden her ser bort frå eit
klart stortingsvedtak i fjor vår om kven som skal ha ansvaret
og opna for slike ordningar?

 Jeg har ikke åpnet for at
det skal være forsøk på dette
området. Det jeg har sagt, er at vi nå arbeider
med en storbymelding. Vi har invitert de åtte
største byene i landet til en drøfting
og en diskusjon om hva man bør adressere av spørsmål
i en slik storbymelding. Ett av de spørsmålene
vi har tatt opp, og som mange av de større byene har tatt
opp med kommunalkomiteen også tidligere,
i forrige periode, er spørsmålet om ikke
generalistkommunespørsmålet kan løses
litt opp, om man ikke kan se litt annerledes på ansvarsforholdene
i forhold til størrelsen på kommunene. Og det har
vi sagt at vi kan gjøre, bl.a. av hensyn til at brukerne skal
få ett løp. Da er skolesystemet én ting,
barnevernet er én ting, og rusmiddelomsorgen er én
ting – det er altså mange av disse elementene
som er inne i det. Dette er en debatt som vi har startet
med byene, hva vi skal ta inn av elementer og diskutere i en storbystrategi.

Så har jeg i ettertid, etter
det møtet vi hadde før jul, hvor vi bl.a. hadde
blitt møtt med spørsmål om ikke
vi kan starte opp med disse forsøkene før, henvist
til at forsøk i dag må skje etter den
forsøksloven som Stortinget har vedtatt. Det betyr at det
måtte være enighet mellom alle
parter, fordi det i denne sammenhengen ville inkludere fylkeskommunen,
for at de skal kunne søke. Da blir det undervisningsministeren
som er adressaten for den søknaden. Undervisningsministeren
har snakket om stor frihet for organisasjonsformer og innhold når
det gjelder forsøk. Men det betyr at man altså skaper
en enighet om det. Jeg går ut fra at Magnhild Meltveit
Kleppa på vegne av Senterpartiet ikke
vil gå imot hvis det skulle vise seg at det blir
enighet mellom partene om å ha et forsøk
for å få en enhetlig linje.

Men det som vil skje med storbymeldingen og
de prinsippene som ligger der, vil være at den
kommer til Stortinget, og da vil også Stortinget
få mulighet til å si seg enig eller uenig
i prinsipper. Det som foregår nå, er en offentlig
diskusjon om ikke også dette kunne
vært et tema å ta med i en storbymelding.

 Av og til kan det verka som statsråden
er meir opptatt av å reisa debattar enn av å løysa
dei oppgåvene som Stortinget allereie har sagt skal løysast,
f.eks. når det gjeld oppgåvefordelinga mellom
stat, kommune og fylke. Eg synest det er oppsiktsvekkjande at ho
i denne saka seier at ho ikkje har opna
for forsøk i vidaregåande
skule. Ho gjekk ut i eit breitt anlagt intervju
i forkant av det møtet ho hadde med dei store byane, og
annonserte at ho var open for slike forsøk.

Senterpartiet meiner at
det er viktig at det breitt samansette utvalet som heiter
Oppgåvefordelingsutvalet, og som har vore til
behandling i Stortinget, no blir følgt opp, og at vi ikkje
får nye ansatsar frå Høgre
si side som må verta oppfatta på 

ein

 måte, nemleg å undergrava
dei oppgåvene som fylkeskommunane har i dag. Ein må heller
ta initiativ for å tilføra
fylkeskommunane nye oppgåver.

 Jeg synes at en viktig del av et demokrati
faktisk er å ha en åpen debatt og en åpen
utvikling av den politikken man skal føre. I den sammenheng
må også en statsråd ha muligheten
til å si at dette er tanker og ideer som vi bør
jobbe videre med, og så komme tilbake til Stortinget og
se om det blir forankret. Det er ikke på noe
tidspunkt sagt at jeg åpner for forsøk nå, og
det er ganske vesentlig. Jeg har også sagt
at dette er noe Stortinget i så fall må få til
behandling på det nødvendige tidspunkt. Skjæringspunktet
er når man får storbymeldingen til behandling.
Da vil vi høre på alle de
ulike innspill i den forbindelse. Men å si at vi ikke
skal ha en åpen debatt når vi driver politikkutforming,
ville etter min mening være helt feil.
Regjeringen har forsøkt å sette storbyspørsmål
og storbypolitikk på dagsordenen, og da må vi ikke
låse oss til alle de gamle løsningene,
men si at utviklingen av en slik politikk må skje med lokal forankring.
Lokal forankring vil altså si politikerne
i disse byene. Det må skje en åpen debatt, og
så må vi delta i den – ikke
låse oss i posisjoner om hvordan ting skal være.
Jeg tror det vil være skadelig for norsk demokrati
hvis vi ikke kan ta den åpne debatten.
Stortinget vil alltid få til beslutning saker som ligger
under Stortingets myndighetsområde. Endringer i oppgavefordeling
må være Stortingets myndighetsområde.

 Tiden for den muntlige spørretimen
er omme. Vi går over til den ordinære spørretimen.





                    
                    
                    

 Det blir en lang rekke endringer
i den oppsatte spørsmålslisten, og presidenten
viser i den sammenheng til den endrede oversikten
som er omdelt på representantenes plasser i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Karl-Anton Swensen til utenriksministeren, blir etter
anmodning fra utenriksministeren flyttet og besvart etter
spørsmål 27, dvs. til slutt i spørretimen.

Spørsmål 2, fra representanten
Trond Giske til kultur- og kirkeministeren, blir etter
anmodning fra statsråden flyttet og besvart etter
spørsmål 27, dvs. til slutt i spørretimen.

Spørsmål 3, fra representanten
Jorunn Ringstad til landbruksministeren, vil bli tatt
opp av representanten Liv Signe Navarsete.

Spørsmål 10, fra representanten
Ursula Evje til arbeids- og administrasjonsministeren, bortfaller,
da spørreren har sykdomsforfall.

Spørsmål 12, fra representanten
Heikki Holmås til arbeids- og administrasjonsministeren,
vil bli besvart av samferdselsministeren som rette vedkommende.

Spørsmål 13, fra representanten
Øystein Hedstrøm til sosialministeren, vil bli besvart
av helseministeren som rette vedkommende. Etter
anmodning fra helseministeren blir dette spørsmålet
flyttet og besvart etter spørsmål 5,
som skal besvares av samme statsråd. Spørsmål
13 ble besvart før spørsmål 5.

Spørsmål 14, fra representanten
Eva M. Nielsen til nærings- og handelsministeren, er overført
til miljøvernministeren som rette vedkommende. Spørsmålet
må imidlertid utsettes til neste spørretime, da miljøvernministeren
er bortreist.

Spørsmål 15, fra representanten
Kenneth Svendsen til samferdselsministeren, vil bli tatt opp av
representanten Thore A. Nistad.

Spørsmål 17, fra representanten
Christopher Stensaker til samferdselsministeren,
er trukket tilbake.

Spørsmål 19, fra representanten
Karl Eirik Schjøtt-Pedersen til samferdselsministeren,
vil bli tatt opp av representanten Eva M. Nielsen.

Spørsmål 20, fra representanten
Eli Sollied Øveraas til samferdselsministeren, bortfaller, da spørreren
har sykdomsforfall.

Spørsmål 22, fra representanten
Morten Lund til kommunal- og regionalministeren, bortfaller, da
spørreren har sykdomsforfall.

Spørsmål 27, fra representanten
Torbjørn Andersen til miljøvernministeren vil
bli besvart av kommunal- og regionalministeren på vegne
av miljøvernministeren, som er bortreist.

Det første spørsmålet
som etter disse endringene vil bli tatt opp til besvarelse,
er spørsmål 3.





                    
                    








        

Spørsmål 3


    
        

Spørsmål 4


    
        

Spørsmål 13


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 27


    
        

Spørsmål 1


    
        

Spørsmål 2


    



                    

 Dette spørsmålet,
fra representanten Jorunn Ringstad til landbruksministeren,
vil bli tatt opp av representanten Liv Signe Navarsete.

 Eg vil få stille følgjande spørsmål
til landbruksministeren:

«Gjennomsnittleg mjølkekvote
for leverandørar i Tine Vest sitt marknadsområde,
som omfattar Hordaland, Sogn og Fjordane og Sunnmøre, er
i dag om lag 60 000 liter, eller 12 mjølkekyr.
Landbruksministeren har sagt at bruk med 13–14 mjølkekyr
ikkje skal ha livets rett i framtida.

Korleis vil statsråden vidareutvikle
jordbruket på Vestlandet og i landet elles og
ivareta målsetjingane i St.meld. nr. 19 for 1999-2000
om trygg mat, kulturlandskap og busetnad med dei store strukturendringane
ein her legg opp til?»

 Jeg har ikke sagt at bruk med 13–14
melkekyr ikke har livets rett. Det jeg har sagt, er at
det ikke er mulig å bygge videre på en
struktur basert på 13–14 melkekyr. Det har vært
en meget begrenset strukturutvikling innen melkeproduksjonen
samlet sett de siste 20 årene, noe som har gitt melkeprodusentene lite
handlingsrom. Gode inntektsmuligheter er avgjørende
for om folk ønsker å satse på landbruket.
For å sikre en framtidig rekruttering til melkeproduksjonen
mener jeg derfor det er helt nødvendig å gjøre
dagens kvoteordning mer fleksibel, slik at flere får muligheten
til å øke inntektsgrunnlaget. Det utredes nå ulike
alternativ innenfor omsetningssystemet for melkekvoter
som kan gi økte tilpasningsmuligheter for produsentene.
I lys av denne utredningen vil det i det kommende jordbruksoppgjøret
bli vurdert endringer i kvoteordningen som generelt sett kan øke
melkeprodusentenes tilpasningsmuligheter.

Rekruttering til næringen er en forutsetning
for å nå Stortingets landbrukspolitiske mål
om et levedyktig og bærekraftig landbruk i hele
landet. Tiden er inne for å øke melkeprodusentenes
handlingsrom dersom man skal sikre produksjonen av landbrukets samfunnsoppgaver også i
framtiden. En viss strukturutvikling innebærer
at antallet melkeprodusenter reduseres noe. Jeg mener imidlertid
dette er helt avgjørende for å få kvalifiserte folk
til å satse i næringen. Et nedslitt driftsapparat
og nye krav til husdyrrom har skapt et betydelig behov for investeringer
i næringen, og også tiltak for å møte
dette behovet er nødvendig for å gi de unge
tro på en framtid i melkeproduksjonen. Ved investeringer
i nytt driftsapparat vil det være lite
kostnadseffektivt og framtidsrettet å ikke bygge
for en noe større produksjon. Dagens kapasitet på norske
melkebruk er i stor grad basert på investeringene på 1970-tallet,
og vi bør ikke basere nye investeringer som skal
gjelde for den neste 20–30-årsperioden, på den
samme strukturen som det ble investert for på 1970- og
1980-tallet.

 Eg takkar statsråden for svaret.

Statsråden seier i eit intervju
i Nationen at storleikstilhøvet på mjølkebruka våre
har vore fastlåst sidan 1984. I denne tida
har gjennomsnittleg mjølkekvote auka frå 56 000
liter til vel 70 000 liter, og meir enn 12 000
mjølkeproduksjonsbruk er lagde ned.

Ser ikkje landbruksministeren framfor
seg ei satsing òg på gjennomsnittsbruka for å sikre
moglegheit til investeringar og vidare drift? Det er slik at topografien
set grenser for kor store bruk ein kan ha, m.a. i den delen av landet
som landbruksministeren kjem frå. Vil landbruksministeren syte
for at kanaliseringspolitikken vil stå fast i framtida,
og at dei som overtek bruk, gjerne i kombinasjon med andre
landbruksnæringar i tillegg til mjølkeproduksjon, òg
skal sjå at det finst utviklingsmoglegheiter for vidare
drift?

Det er skapt uvisse om kva landbruksministeren
eigentleg meiner. Derfor spør eg: Vil statsråden
arbeide for ei inntektsutvikling
i landbruket som er slik at òg dagens gjennomsnittsbruk
i mjølkeproduksjon
får rom for investeringar som sikrar framtidig drift?

 La meg først få si at det var
jo nettopp – med et nøyaktig
referat fra referentene – hva landbruksministeren faktisk
sa fra denne talerstol, som gjør at spørsmålsstilleren
i dag fremkommer med en usannhet i sitt spørsmål,
for det er nettopp strukturen og framtiden og
muligheten til å kunne forbli i melkeproduksjonen som er hele
mitt anliggende.

Det som burde bekymre spørsmålsstilleren
og alle andre som er opptatt av disse spørsmålene,
er: Hva skjer med melkeproduksjonen hvis ikke flere kommer
i gang med å fornye et driftsapparat? Det er den stille
død blant melkeprodusentene på bygdene landbruksministeren frykter.
Det er nødvendig å gi handlingsrom til å kunne fornye
et driftsapparat. All erfaring innenfor landbruksøkonomien
gjennom alle år har vist at når man
skal gå på den store investering som et nytt driftsapparat,
en ny driftsbygning, i realiteten er, må volumet økes
noe for den enkelte. Kalkylene sier det, og også rapportene
fra fylkene sier nå at dette stopper opp fordi
man ikke får anledning til å planlegge
for en noe større produksjon. Det er det jeg ønsker å ta
tak i, og det står i den landbruksmeldingen som også Senterpartiet
var med på å legge fram for få år
siden, at det er nødvendig å gjøre små strukturendringer
i melkeproduksjonen for å kunne få nysatsing.

 Eg takkar for svaret.

I innstillinga frå næringskomiteen
til St.meld. nr. 19 for 1999-2000 er det frå fleirtalet
i komiteen, alle med unntak av Høgre
og Framstegspartiet, sagt at løyvingane over jordbruksavtalen
til investeringar i tradisjonelt landbruk bør aukast for å kunne
oppretthalde og utvikle eit berekraftig
landbruk. Til merknaden er det ikkje knytt vilkår
om større einingar.

Før valet svara Sponheim slik på spørsmål
frå eit av faglaga i Hordaland:

«Venstre
meiner at samfunnet må vere villeg til å betale
for eit desentralisert landbruk med variert bruksstruktur og allsidig
drift. Det inneber at ein må vere villig til å gje
meir til små bruk enn det vi gjer i dag.»

Med unntak av at Venstre har gått
i regjeringssamarbeid med Høgre, kva andre saklege
argument ligg bak landbruksministeren si endra haldning
til småskalalandbruket?

 Det er jo akkurat dette jeg følger
opp. I dag har vi en struktur med et gjennomsnitt på 13–14
kyr, og så varierer det fra 1–2 til kanskje 200. Svært
mange av dem som trenger å fornye driftsapparatet sitt,
må ha et økonomisk grunnlag å gjøre
det på. Svært ofte må et åttekyrs
bruk kunne øke til 12 eller 14 for å kunne
forsvare en investering.

I dag er det umulig på grunn av at
kvotesystemet låser volumet eller størrelsen mellom
melkeprodusenter. Det ønsker Regjeringen å gjøre
noe med for at det skal være muligheter for nyinvesteringer
og satsinger, og det er det denne politikken handler om. Det er også nedfelt
i den stortingsmeldingen som spørsmålsstilleren
legger til grunn, og som også Senterpartiet
stilte seg bak. Det er behov for en ny strukturendring
i melkeproduksjonen for å beholde en melkeproduksjon
i distriktene i Norge, og det er Regjeringens politikk.





                

 Dette spørsmålet,
som er rettet til sosialministeren, vil bli besvart av helseministeren
som rette vedkommende.

 Jeg har følgende spørsmål til
vår ærede sosialminister:

«Saksbehandlingstiden ved trygdekontor/rådgivende tannlege
er langvarig for østfoldinger som søker om dekning
av tannlegeutgifter over folketrygden. Saksbehandlingsprosessen
er unødvendig byråkratisk og tungrodd
og langt mer omfattende enn ved behandling hos lege. Selv om sykefraværet
har forverret situasjonen, er behandlingstiden tre måneder
ved full bemanning. Dette skaper frustrasjon.

Vil statsråden forenkle
regelverket for å oppnå redusert
behandlingstid og ressursbesparelser?»

 Jeg forholder meg til det omdelte opplegg,
som viser at det er jeg som skal besvare dette spørsmålet
på vegne av Regjeringen, fordi dette ligger under mitt
ansvarsområde.

Som representanten Hedstrøm påpeker,
har saksbehandlingstiden for trygdens dekning av tannlegeutgifter vært
lang i Østfold. Rikstrygdeverket har overfor departementet bekreftet
at det er igangsatt et forbedringstiltak som skal føre
til en klar reduksjon i saksbehandlingstiden.
Den skal være høyst fire
uker, som er i tråd med Rikstrygdeverkets krav til saksbehandlingstid.

Representanten spør om jeg vil forenkle
regelverket for å oppnå redusert
behandlingstid og ressursbesparelser. Forslag til forenklinger av
regelverket for trygdens ytelser til
tannlegehjelp har vært på offentlig høring.
Jeg tar sikte på å innføre vesentlige
forenklinger samtidig som utvidet refusjonsordning for pasienter
som lider av periodontitt, trer i kraft senere i år. Forenklinger
skal redusere antall enkeltsaker der rådgivende tannlege
må gi sin vurdering.

Dette vil bl.a. skje ved at flere ytelser vil
bli gitt som ubetingede pliktmessige ytelser. Slike ytelser kan
gis som refusjon uten forhåndsgodkjenning
av trygdekontoret. Forenkling av regelverket
for trygdens dekning av utgifter til tannbehandling vil dermed også kunne
gi redusert behandlingstid og ressursbesparelser.

 Dette var meget gledelig. Statsråden sier
at forenklinger «skal» redusere antallet enkeltsaker, ikke «kan» eller «bør».
Det synes jeg er betryggende. At dette skjer samtidig som vi får
en refusjonsordning for pasienter som lider av periodontitt – dette
er forresten et forslag som Fremskrittspartiet
fremmet og fikk et enstemmig storting med på – er
i tråd med hva man har i mange vesteuropeiske land, og
det vil bidra til å redusere trygdebyråkratiet.

Jeg har undersøkt litt i andre
land, bl. a. i Sverige. Der har man fleksible systemer for dette,
og det har virket veldig positivt ved at pasientene har sluppet å vente
lenge. Vil man se hen til f.eks. våre naboland
når man skal utarbeide disse nye rutinene og inkorporere
flere saker i ubetingede pliktmessige ytelser?

 Først og fremst er vi nå opptatt
av å gjennomføre det Stortinget har vedtatt når det
gjelder utvidelse av trygdens ytelser i forbindelse med tannbehandling.
Dernest vil vi gjøre det på en måte som
bidrar til forenklinger, administrativt og for brukeren. På generell
basis er jeg opptatt av at vi får fram gode forslag
til forenklinger både når det gjelder
dette og andre deler av trygdens ansvar for helsetjenester
og refusjoner i forbindelse med helsetjenester.

 Vi går tilbake til spørsmål
5.





                

 Dette spørsmålet
bortfaller, da spørreren har sykdomsforfall.





                

 Dette spørsmålet,
fra representanten Heikki Holmås til arbeids- og administrasjonsministeren, vil
bli besvart av samferdselsministeren som rette vedkommende.

 «Staten eier gjennom sine
BA-selskaper Posten Norge og NSB en rekke eiendommer fordelt
over hele landet. Kommunene har på sin side
behov for å disponere arealer til videre byutvikling
og boligbygging.

Hva vil Regjeringen gjøre for å sikre
kommunene tilstrekkelig innflytelse over disponeringen av, eventuelt kjøp
av, eiendommene ved et fremtidig salg?»

 Posten Norge BA og NSB BA er egne
rettssubjekter. Styret er i henhold til gjeldende organisasjonsform
ansvarlig for forvaltningen av det respektive
selskapet og for selskapets økonomi.

Ved etableringen av BA-selskapene i 1996 ble
eiendommene til de tidligere forvaltningsbedriftene Postverket og
NSB overført til de nye selskapene. Dette var en viktig
forutsetning ved fastsettingen av åpningsbalansen til selskapene.
For NSB omfattet dette driftsuavhengige eiendommer som ikke
var knyttet til driften av jernbaneinfrastrukturen. En forretningsmessig
utvikling av selskapenes eiendommer er en forutsetning for at selskapenes økonomiske
forpliktelser skal kunne forsvares, og dermed for at de skal kunne
tilby gode tjenester til brukere av post og jernbane.

Salg av eiendommer vurderes av selskapene på forretningsmessig
grunnlag. Jeg ser det ikke som aktuelt å pålegge
selskapene å selge eiendommer til bestemte
kjøpere eller å subsidiere
eventuelle kjøpere. Dette ville ikke være
i tråd med de valgte styringssystemene for selskapene.

Den enkelte kommunes behov for eiendommer til
ulike formål må dekkes ved ordinært kjøp eller
ved samarbeid med andre om tjenlige
løsninger. Det er kommunenes oppgave å drive lokal
planlegging og peke på hvor de ønsker
boligutvikling. Kommunene har i plan- og bygningsloven fått
en myndighet de kan bruke aktivt for å fylle sine
boligpolitiske oppgaver. Det vil gi en god ramme for dialog mellom
kommunene og selskapene om fremtidig utnytting av eiendommer.

Posten har det siste året gjennomført
en omfattende prosess med salg av eiendommer. 60 eiendommer er solgt,
og ti eiendommer – stort sett terminalbygninger – er
fortsatt i en salgsprosess. Posten har opplyst at alle
de involverte eiendomsmeglerne i særskilt brev har tatt
kontakt med de aktuelle kommunene og oversendt salgsprospekter for
eiendommene som har vært til salgs. Avhendingene har skjedd
i tråd med avhendingsinstruksen for offentlige bygg og
er annonsert både i lokal- og rikspressen. Budfristen
har vært to måneder, slik at kommunene bør
ha hatt god tid til å vurdere tilbudene. Posten har opplyst
at Sunndalsøra har kjøpt ett
bygg som skal brukes til administrative formål. Posten
har også vært i dialog med
andre kommuner, uten at dette har resultert i salg til
kommunene.

 Jeg takker for svaret.

Jeg er spesielt opptatt av boligpolitikk,
som samferdselsministeren enkelt og greit har gjennomskuet, fordi jeg
mener det er for få boliger, det er for dyrt å etablere seg
for både unge og andre, og utleiemarkedet
er for lite – spesielt er det for få billige
utleieboliger. Staten eier, både gjennom sine
BA-selskaper og ved bare å være
stat, store områder bl.a. her i Oslo,
som jeg representerer. Det jeg ønsker, er større
mulighet for kommunene til å drive langsiktig planlegging.
Og da holder det ikke med disse to månedene som
samferdselsministeren her snakker om. Da trenger man ved et eventuelt
salg mer tid på forhånd for å kunne omregulere
og bruke dette på en annen måte.

Mitt spørsmål er da: Vil
det være mulig for statsråden å instruere
Posten og NSB om å varsle kommunene lengre
tid i forveien om eventuelle salg av sine eiendommer?

 Jeg ser absolutt de utfordringene som representanten
Holmås påpeker.

Jeg er også opptatt av at
vi skal gi de riktige og gode rammevilkårene
som vi bør gjøre, til både
Posten og NSB. De har viktige samfunnsmessige oppgaver å ta vare
på. Og for å ta det isolert: Det ville resultere
i en forverring for disse selskapene om vi gikk inn på de
løsningene som representanten her påpeker.

Så vil jeg også understreke
at Posten og NSB ved avhending av eiendommer må følge
en fremgangsmåte som tilfredsstiller EØS-avtalens konkurranseregler
og særskilte retningslinjer for statsstøtte. EFTAs
overvåkingsorgan – ESA – har utarbeidet
slike retningslinjer, som vi må forholde oss til.

 Nå må jeg si at jeg ikke
kjenner detaljene i forhold til disse
retningslinjene og hvordan dette ville slått ut ved salg
av eiendommer fra NSB og Posten.

Poenget mitt er egentlig: Når vi nå eier
så store tomter, enten gjennom NSB eller andre,
er det ikke min tanke i utgangspunktet – selv
om jeg gjerne kunne ønske det – at man
skulle selge dette billigere til kommunene sånn at de kunne
drive en skikkelig politikk. Det ville svekke NSB og Posten økonomisk,
og verken NSB eller Posten har behov for mindre
penger enn det de har i dag. Men det jeg snakker om, er f.eks. å gi
kommunene forkjøpsrett ved den type store tomtesalg,
og der å gi kommunene mulighet til å planlegge
på en skikkelig måte, for de trenger lengre
tid. Det er ikke sånn at man fra kommunenes side
plutselig begynner å omregulere et område som f.eks.
er regulert til næringsbygg, til f.eks. boliger, i god tid
i forveien – bare sånn på måfå.

Så spørsmålet mitt
er: Kunne man tenke seg en forkjøpsordning, eller
kunne man tenke seg å gi kommunene mulighet for mer langsiktighet?

 Når det gjelder forkjøpsrett,
var jeg inne på at det er det ikke
anledning til å gi.

Jeg mener at kommunene til enhver
tid har innsikt i hvilke eiendommer som er til salgs, slik at man
har mulighet til å være på banen
i forhold til kjøp her. Så det er ingenting i veien
for at kommuner som har både evne til og interesse
av å komme inn og kjøpe, har anledning til det.

 Spørsmål 13 er
behandlet tidligere.





                

 Dette spørsmålet
er overført til miljøvernministeren som rette
vedkommende. Spørsmålet er imidlertid utsatt til
neste spørretime.





                

 Dette spørsmålet,
fra representanten Kenneth Svendsen til samferdselsministeren, vil
bli tatt opp av representanten Thore A. Nistad.

 Jeg vil få stille følgende spørsmål
til samferdselsministeren:

«I Norge har det i stadig
større tempo blitt etablert bompengestasjoner
for å finansiere veibygging som bilistene
allerede har betalt gjennom avgifter til staten. I VG 7. januar
d.å. kommer det frem at bompengeselskapene, i tillegg til
avgiften, tar skyhøye gebyrer hvis bilisten ikke
har med seg penger. Dette gjelder ofte for bilførere
som ikke har kunnskap om at det er en bompengestasjon
i området.

Vil statsråden sørge for
at disse urettferdige gebyrene blir fjernet?»

 Problemstillingen har som kjent vært
forelagt Justisdepartementet, som mener at det ikke
foreligger hjemmel for å ilegge tilleggsgebyr for
kunder som ikke kan betale nøyaktig
beløp på myntautomaten, og ordningen med tilleggsavgift
vurderes derfor som ulovlig.

Jeg er kjent med at Vegdirektoratet har tilskrevet alle vegkontorer
med sikte på å oppheve ordningen med tilleggsgebyr
umiddelbart. Jeg forutsetter også at bilister som
har passert gjennom bomstasjonen fram til dette tidspunkt, plikter å betale
bompengeavgiften, men ikke tilleggsgebyret. Har bilføreren
i et slikt tilfelle allerede betalt tilleggsgebyret og kan bevise
det ved kvittering eller på annen måte,
kan dette kreves tilbake.

 Jeg er for så vidt fornøyd med
at det blir gjort noe med tilleggsgebyret.

I VG står det om en annen, lignende
sak. Nå skal det bli grønt lys for myntautomater,
men det vil fungere på følgende måte:
Om du har for høyt beløp, men mynter: putt
på, ta imot kvittering og krev beløpet tilbake
på nærmeste Esso-stasjon. Har du bare
sedler eller for lite mynter, trykk på knappen
og få dermed tre dagers utsatt betaling. Dette minner nærmest
om en parodi. Men så står det videre at ifølge
samferdselsministeren derimot er det ikke så uforståelig.
Mener virkelig samferdselsministeren at dette er en brukbar
og moderne metode for bilister i dagens Norge?

 Mitt departement har skrevet til Vegdirektoratet
og bedt om en vurdering av fleksible betalingsordninger. Dette regner
jeg med det kommer et svar på.

Det representanten her refererer til, er en
form for fleksible løsninger. Jeg syns faktisk ikke
det er uforståelig. Og det som er et viktig aspekt her,
som er viktig for forbrukeren, er at vi må finne løsninger
som er rimelige også. Ja, det er viktig både
at forbrukeren forstår betalingssystemet,
og at det er smidige løsninger. Men det er også viktig
at vi holder kostnadene nede, for jeg vil tro at forbrukeren ikke
er tjent med at vi fordyrer bompengeinnkrevingen med f.eks. å ta
manuell betaling, som er veldig fleksibelt. Så her må vi
ha en balansegang. Men mitt mål er at vi skal finne fleksible, gode
og forståelige løsninger for forbrukeren.

 Jeg blir nesten helt matt når jeg
hører på en del av svarene. Statsråden
kommer jo fra det private næringsliv. Det er egentlig bare å gå rett
ut på gaten eller hvor som helst, så kan
man få kjøpt en vare på en
automat eller på andre måter.
Det private næringslivet har allerede i dag mange enkle
metoder hvor man bl.a. får tilbake vekslepenger. Hvorfor
skal det da være så innmari vanskelig
når man plutselig kommer inn i byråkratiet?

 Da vil jeg med stor glede vise til
systemet i Trondheim, hvor man har slike fleksible løsninger.
Man har registrert veldig få – personlig har
jeg ikke registrert noen – klager
på systemet i Trondheim. Det er veldig fleksibelt, og det
består av over 20 ubemannede stasjoner. Så det
er mulig å få til slike løsninger. Som
sagt, forholdet til den enkelte forbruker er viktig, og vi skal
finne de beste løsningene, men vi må hele
tiden være bevisst på at vi ikke
skal fordyre løsningene. Det er min utfordring, og det
kommer jeg til å jobbe for.





                

 Dette spørsmålet
er trukket tilbake.





                

 Dette spørsmålet,
fra representanten Karl Eirik Schjøtt-Pedersen til samferdselsministeren,
vil bli tatt opp av representanten Eva M. Nielsen.

 Jeg tillater meg å stille følgende spørsmål
til samferdselsministeren:

«Da Stortinget behandlet omstillingene
i Sør-Varanger, understreket flertallet i Stortinget betydningen
av en snarlig utbedring av flyplassen. Dette ble sett på som
en forutsetning for å utvikle Kirkenes-området
som et brohode mot Nordvest-Russland.

Hvordan vil Regjeringen følge opp
Stortingets forutsetning om en snarlig utbedring av flyplassen?»

 Det arbeides med to saker som gjelder utvidelse
og utbedring av lufthavnen. Det er nytt ekspedisjonsområde
og forlengelse av rullebanen.

Eventuell forlengelse av rullebanen
er foreløpig stilt i bero i påvente av avklaring
med Luftfartstilsynet i forhold til nye forskrifter for utforming
av store flyplasser. Dette ble det orientert om i budsjettproposisjonen
for 2001.

I samme proposisjon ble det opplyst at planleggingen av
et nytt terminalbygg på Kirkenes lufthavn skulle videreføres,
og at man ville presentere utbyggingsforslag på et senere
tidspunkt. Luftfartsverket utarbeidet
våren 2001 et forprosjekt for nytt ekspedisjonsområde
på Kirkenes lufthavn. Prosjektet ble kostnadsberegnet til
om lag 200 mill. 2001-kroner. På grunn av den generelle økonomiske
situasjonen valgte Luftfartsverket ikke å gå videre med
prosjektet på det daværende tidspunkt.

I Luftfartsverkets infrastrukturplan for 2002-2005
er tiltak prioritert som har direkte sikkerhetsmessig betydning,
og som følger av myndighetskrav. Nytt ekspedisjonsbygg
på Kirkenes lufthavn er på denne bakgrunn ikke
prioritert i infrastrukturplanen.

Luftfartsverket
mottok høsten 2001 henvendelse fra Sør-Varanger
kommune om kommunal forskuttering av nytt ekspedisjonsbygg på 30
mill. kr, noe Luftfartsverket avslo
siden det ikke ville være i stand til å fullfinansiere prosjektet
innenfor egne budsjetter. Disse midlene
var en del av den statlige omstillingsbevilgningen som tilfalt Sør-Varanger-samfunnet etter
at staten solgte seg ut av AS Sydvaranger. Etter det jeg
kjenner til, er beløpet på 30 mill. kr som var
tenkt til forskuttering av nytt ekspedisjonsbygg, nå omdisponert
til næringsfond.

Blant annet på grunn av betydelig
trafikknedgang siden september i fjor er Luftfartsverkets økonomiske situasjon
for tiden svært anstrengt, og en rekke investeringstiltak
vil måtte gjennomgås nøye. De betydelige
utbyttekrav som bl.a. den forrige regjeringen påla
Luftfartsverket, har også bidratt til at Luftfartsverket ikke
har kunnet prioritere denne terminalutbyggingen tidligere.

En eventuell framtidig utbygging
av Kirkenes lufthavn må etter min vurdering ses
i lys av utviklingen av flytrafikken framover og etatens økonomiske
situasjon.

 Jeg takker for svaret.

Jeg er selvfølgelig klar over Luftfartsverkets
begrensede investeringsrammer, men jeg vil minne om at arbeiderpartiregjeringa
i sitt budsjettforslag for inneværende år foreslo å fjerne
utbyttekravet for Luftfartsverket
og gi Luftfartsverket større
handlingsrom. Jeg er også klar over at Luftfartsverkets
styre må foreta vanskelige prioriteringer, og at det er
en tøff jobb de har. Men jeg vil minne om at et flertall
på Stortinget har lagt vesentlige føringer om
at denne flyplassen skal prioriteres. Flertallet sa ved behandlinga
av Sør-Varanger-saken at det har stor betydning for utviklinga
av Sør-Varanger-samfunnet at flyplassen blir utbedret.

Det at tallet på passasjerer går
ned, kan jo også ha sammenheng med den tilstanden
flyplassen er i. Og jeg vil gjenta: Jeg forventer at statsråden
bekrefter at Stortingets syn vil bli fulgt opp, nemlig med utbedring.

 Det ligger selvfølgelig til grunn.
Men nå er det slik at statsråden ikke
har muligheten til å bedre økonomien
til Luftfartsverket som sådan utover
det vi har gjort gjennom ulike tiltak for inneværende år,
bl.a. har flypassasjeravgiften blitt fjernet i håp om at
det vil bety en bedret økonomisk situasjon
for Luftfartsverket. På den måten vil Luftfartsverket
ha økonomi til å kunne foreta denne typen investeringer.

Luftfartsverkets anstrengte økonomi
har konsekvenser for alle typer investeringer, derfor
er det viktig at vi nå tenker sikkerhet først.
Jeg vet, og jeg kommer til å legge vekt på framover,
at det er en utfordring for terminalbygget på Kirkenes,
og det kommer jeg til å ha med meg videre, men akkurat
nå er Luftfartsverkets økonomi slik den er, og
det er en utfordring for oss alle.

 Jeg mener at det på bakgrunn
av det som ble sagt da vi behandlet Sør-Varanger-saken
i Stortinget, ikke er mulig å behandle Kirkenes eller
Sør-Varanger lufthavn på samme måte
som man behandler de øvrige lufthavnutbygginger og prioriteringer.
Man må se det opp mot det som ble sagt i forbindelse med
Innst. S. nr. 289 for 1995-1996, da vi behandlet Sør-Varanger-saken
i Stortinget. Og der sier flertallet at de ser det

«som
særlig viktig å bedre infrastrukturen
i området. En snarlig utbedring av hamna, vegnettet herunder vegsambandet
over til Nordvest-Russland og flyplassen, mener flertallet
er en forutsetning for å bygge opp Kirkenes-området
og Sør-Varanger som et «brohode» mot
nordvest».

Når man har lagt så klare
føringer i Stortinget, forventer jeg at Regjeringa følger
dem opp, og at man ikke behandler Kirkenes på lik
linje med de øvrige planlagte utbyggingene.

 Da vil jeg minne om at forrige regjering – hvor
finansministeren kom fra Finnmark – heller ikke
fant rom for noen ekstra bevilgninger til dette
tiltaket over statsbudsjettet, som jeg nå opplever at det
nesten blir spurt om. Heller ikke den forrige
regjeringen kunne gjøre det, selv om man da hadde en bedre økonomi
i Luftfartsverket. Rammene er ikke endret i
forhold til det. Luftfartsverket har
en mye mer anstrengt økonomi nå enn de hadde da.
Og det er slik at denne type utbygging skal skje over
Luftfartsverkets budsjett. Jeg vil bare minne om at heller ikke
andre investeringstiltak av denne typen blir gjennomført
nå. Nå er det først og fremst sikkerheten
som prioriteres.





                

 Dette spørsmålet
bortfaller.





                

 Dette spørsmålet,
fra Torbjørn Andersen til miljøvernministeren,
vil bli besvart av kommunal- og regionalministeren på vegne
av miljøvernministeren.

 Jeg har et spørsmål til miljøvernministeren
som jeg skjønner vil bli besvart av kommunal- og regionalministeren
på vegne av miljøvernministeren, som er bortreist.

«Miljøvernministeren har
nylig sørget for å stanse en høyst
tiltrengt oppmykning av regelverket
for kjøring med snøscooter. Dette er stikk i strid
med hva et stortingsflertall har uttalt. Høyres egne
representanter i Distrikts-Norge raser og er oppgitt over sin egen
statsråd i denne sak. Fornuftig bruk av snøscootere,
i både næringsmessig og rekreasjonsmessig
sammenheng, er positivt. Utviklingen på området
viser et akutt behov for et mer lempelig og tidsmessig regelverk.

Vil statsråden revurdere sitt syn?»

 På vegne av miljøvernministeren
vil jeg få lov til å gi følgende svar:

Miljøvernministeren har i brev av
11. januar dette år til Stortingets presidentskap
gitt uttrykk for at grunnlaget for å gjennomføre
endringer i den nasjonale forskriften for motorferdsel for tiden ikke
er til stede. Det er flere grunner til dette.

Det endringsforslaget som har vært
på høring, har blitt møtt med en rekke
motforestillinger. Det er viktig at den høringsrunden som
er gjennomført, blir tatt på alvor. Når det
er kommet viktige innvendinger, må det være riktig å ta
hensyn til disse. Særlig pekes det på en del problemer som
forslaget kunne medføre i forhold til håndhevingen av
regelverket.

I brevet til Stortinget er det lagt vekt på at
det under den forrige regjeringen ble igangsatt en forsøksordning med
planstyrt motorferdselforvaltning i åtte kommuner. Gjennom
forsøket vil det bli utprøvd om denne modellen kan
gi bedre forutsigbarhet, mindre arbeidsmengde
og mindre ulovlig ferdsel. Forsøket har en ramme
på tre år og vil bli evaluert av Norsk institutt
for naturforskning. Miljøvernministeren synes det er riktig å få frem
erfaringer fra forsøket før man går inn
på endringer i den nasjonale forskriften.

Beslutningen om ikke å endre
forskriften nå vil ikke bli revurdert før
forsøket er gjennomført.

I Sem-erklæringen slår Regjeringen
fast at hovedprinsippet om forbud mot motorferdsel i utmark skal
opprettholdes. Lokale forskrifter som fraviker dette hovedprinsippet,
skal ikke medføre fare eller
ulemper for andre interesser. I dette ligger det at Regjeringen
generelt er skeptisk til å liberalisere motorferdselregimet.

 Jeg takker statsråden for svaret som
hun gav på vegne av miljøvernministeren.

Jeg og mange med meg har reagert med den største undring
på miljøvernministerens håndtering av
denne saken, for nevnte miljøvernstatsråd har
i denne saken suverent satt til side ønsket
fra Stortinget, fra lokaldemokratiet og fra næringslivet
i distriktene – og fra flere av Høyres egne
velgere rundt omkring i Norge.

Lokalpolitikere og andre som bor
i distriktskommunene, har ønsket sterkt et mer
fleksibelt regelverk på dette området. Og så kommer
det en Høyre-statsråd – av alle – som
bedriver det reneste overformynderi når det gjelder dette.
Hvordan i all verden får man det overformynderiet som statsråden
utøver her, til å harmonere med god Høyre-politikk?
Er denne form for detaljstyring og formynderi noe vi må belage
oss på vil kjennetegne Høyres politikk i fremtiden?

 Som politiker må man alltid veie ulike
hensyn opp mot hverandre.

Det har vært en høringsrunde
om et nytt regelverk basert på de ønskene som
har fremkommet i Stortinget. Man har hatt sterke innsigelser når
det gjelder en del av områdene. Samtidig har man i åtte
kommuner igangsatt et prøveprosjekt, hvor man delegerer
ansvaret for forvaltningen. Dette er en strategi for å kunne
vurdere hvem som skal ha forvaltningsansvaret for regelverket
i fremtiden.

Man har altså vurdert innsigelsene
som så store at man vil se resultatene av forsøksvirksomheten
før man eventuelt endrer forskriften. De vil
man, så vidt jeg vet, se om to og et halvt år – dette
med forbehold, da det ikke er mitt ansvarsområde
som statsråd. Prøveprosjektet er allerede i gang
og har pågått i et halvt år. Innenfor
rammen av disse tre årene vil man få en mulighet
til en ytterligere endring – dersom det skulle vise
seg at resultatene av forsøksprosjektet tilsier det, og
dersom det fremdeles er et sterkt ønske i Stortinget
om det.

 Jeg har merket meg svaret.

Jeg vil bare opplyse
statsråden om at Høyre i april 2000
foreslo at den enkelte kommune skulle få avgjørende
myndighet til bl.a. å opprette et snøscooterløypenett. Nå sier Høyre
det stikk motsatte. Avgjørelsen er derfor sterkt i strid
med alt – etter hva jeg kan se – Høyre
har gjort og uttalt i denne saken tidligere. Dette er en sentralisert
formynderpolitikk som Fremskrittspartiet
slett ikke kan godta, og som jeg mener er helt
forkastelig. Denne saken tilhører definitivt den lokaldemokratiske
arena, slik jeg ser det. Men det sitter altså en Høyre-statsråd
i tjukkeste Oslo som – i suveren forakt for det
lokale selvstyre i Distrikts-Norge – neglisjerer både
Bygde-Norge og Stortingets intensjoner
fullstendig.

Ser ikke kommunalminister Solberg
det lokaldemokratiske aspektet ved denne saken? Er ikke
dette en sak som også hun mener bør være
meget godt egnet til å bli ivaretatt nettopp
av det kommunale selvstyret?

 Jeg ser at dette inneholder elementer for det
lokale selvstyre, ut fra det faktum at man må veie ulike
interesser mot hverandre, også den
interessen det lokale næringsliv f.eks. måtte
ha av at dette gjøres kontrollert. Det kan ellers gå ut
over reiselivsvirksomheten, for noe av det man søker i
Norge, er ro og fred – og ikke motordur – på de
stedene man oppholder seg.

Man har ikke sagt nei til det Høyre
tidligere har foreslått. Det man har sagt nei til, er å gjøre
det akkurat nå – når man tross alt har
et forsøk i åtte kommuner som nettopp
går på hvordan man lokalt skal forvalte denne
ordningen. Når man har evaluert forslaget, vil man kunne
gå tilbake igjen og vurdere om dette skal være
hovednorm. Det må være en av forutsetningene
for i det hele tatt å ha et forsøk.

Da vi gikk inn i en regjering basert på tre
partier, gjorde vi noen kompromisser partiene
imellom. I ett av de kompromissene som er nedfelt i Sem-erklæringen,
slås det fast at hovedprinsippet om forbud mot motorferdsel
i utmark skal opprettholdes. Det har miljøvernministeren fulgt
opp, og man vil så avvente resultatene av de åtte forsøkene.

 Vi går da tilbake til spørsmålene
1 og 2.





                

 Det foreligger ikke
noe referat.





                    
                    
                    

