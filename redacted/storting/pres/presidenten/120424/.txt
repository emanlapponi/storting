 Det foreligger en rekke permisjonssøknader: 

fra representantene Lise 

Christoffersen

, Håkon
                                

Haugli

 og Anette 

Trettebergstuen

 om permisjon i tiden fra og med 24. april til
                            og med 27. april og fra representantene Sylvi 

Graham,
                            

Øyvind 

Vaksdal

 og Karin S. 

Woldseth

 om permisjon i tiden fra og med 24.
                            april til og med 26. april – alle for å delta i Europarådets
                            parlamentariske forsamlings møte i Strasbourg 

fra Fremskrittspartiets stortingsgruppe om permisjon for representanten
                            Peter N. 

Myhre

 i tiden fra og med 24. april til
                            og med 26. april for å delta i UNCTAD-konferanse i Doha, Qatar 

Disse søknader foreslås behandlet straks og innvilget. – Det anses vedtatt. 

Fra første vararepresentant for Buskerud fylke, Kjell Børre 

Hansen

, foreligger søknad om å bli fritatt fra å møte i Stortinget
                    under representanten Lise Christoffersens permisjon, av velferdsgrunner. 

Etter forslag fra presidenten ble enstemmig besluttet: 

Søknaden behandles straks og innvilges. 

Følgende vararepresentanter innkalles for å møte i permisjonstiden
                            24.–26. april: 

For Akershus fylke: Bente Stein 

Mathisen

For Buskerud fylke: Masud 

Gharahkhani

For Hedmark fylke: Thor 

Lillehovde

For Hordaland fylke: Torkil 

Åmland

For Oslo: Karin 

Yrvin

 og Sylvi 

Listhaug

For Rogaland fylke: Terje 

Halleland

 Bente Stein Mathisen, Masud Gharahkhani, Thor Lillehovde, Torkil Åmland, Karin
                    Yrvin, Sylvi Listhaug og Terje Halleland er til stede og vil ta sete. 

Fra Statsministerens kontor foreligger følgende brev til Stortinget, datert 20.
                    april 2012: 

«I statsråd for H.M. Kongen holdt på Oslo slott 20. april 2012 kl. 1100 er
                        bestemt: 

Statssekretær Lotte Grepp Knutsen gis etter søknad avskjed i nåde fra embetet
                        som statssekretær for statsråd Anne-Grete Strøm-Erichsen.» 

Presidenten foreslår at det refererte brevet vedlegges protokollen. – Det anses
                    vedtatt. 

Statsråd Lars Peder Brekkoverbrakte 5 kgl.
                    proposisjoner (se under Referat). 

 Representanten Trine Skei Grande vil framsette to representantforslag. 

 På vegne av representanten Borghild Tenden og meg sjøl vil jeg framsette to
                    representantforslag, et om en stipendordning for unge kulturtalenter og et om
                    likebehandling av kompetansesentre for rytmisk musikk. 

 Forslagene vil bli behandlet på reglementsmessig måte. 





                    
                    
                    

 Før statsråd Rigmor Aasrud får ordet for å gi sin redegjørelse, vil
                        presidenten foreslå følgende opplegg for debatten knyttet til denne saken: 

Det tas utgangspunkt i § 34 a i Stortingets forretningsorden, som omhandler
                        redegjørelse fra et medlem av regjeringen, men bestemmelsen fravikes ved at
                        første ledd punkt b legges til grunn selv om redegjørelsen tas opp til
                        behandling straks og ikke i et senere møte. Det innebærer at de generelle
                        bestemmelsene i §§ 35–37 vil gjelde for debatten, med unntak av at det åpnes
                        for inntil seks replikker med svar umiddelbart etter statsrådens
                        redegjørelse. 

Presidenten vil videre foreslå at den øvrige debatten blir begrenset til 1
                        time og 20 minutter, og at taletiden blir fordelt slik: 

Leder for delegasjonen til Nordisk råd 10 minutter, Arbeiderpartiet 25
                        minutter, Fremskrittspartiet 15 minutter, Høyre 10 minutter, Sosialistisk
                        Venstreparti 5 minutter, Senterpartiet 5 minutter, Kristelig Folkeparti 5
                        minutter og Venstre 5 minutter. 

Eventuelle andre medlemmer av regjeringen som deltar i debatten, får en
                        taletid på inntil 5 minutter, og det åpnes for inntil seks replikker med
                        svar etter innlegget innenfor den fordelte taletid. 

Videre blir det foreslått at de som måtte tegne seg på talerlisten utover den
                        fordelte taletid, får en taletid på inntil 3 minutter. 

– Det anses vedtatt. 

 Grunnen til at vi skal diskutere grensehindre i Stortinget i dag, er at
                        Nordisk råd har tatt et prisverdig initiativ til at dette viktige temaet
                        skal diskuteres i alle de nordiske parlamentene i løpet av april. I det
                        formelle nordiske regjeringssamarbeidet står grensehindre sentralt. Som
                        nordisk samarbeidsminister leder jeg arbeidet i Nordisk ministerråd i år, og
                        grensehindre utgjør en viktig prioritering i det norske
                        formannskapsprogrammet. Det er derfor jeg som holder denne redegjørelsen på
                        vegne av regjeringen. 

Jeg ønsker dagens debatt om grensehindre velkommen. Den norske regjeringen
                        håper at økt fokus kan bidra til å framskynde løsninger på hindrene. Jeg
                        viser til debatten om Meld. St. 5, den 6. mars i år, der grensehindre var et
                        viktig gjennomgangstema. Debatten om stortingsmeldingen bør være et
                        utgangspunkt for å diskutere grensehindre på årlig basis. 

I nordisk kontekst har «grensehindre» vært ensbetydende med enhver form for
                        hinder som beror på ulikheter i lover og forordninger, forskrifter eller
                        andre regelverk, eller praksis som er besluttet av offentlige organer. Men
                        denne definisjonen er kanskje ikke den beste og mest gangbare. På det første
                        samarbeidsministermøtet jeg ledet under norsk formannskap i februar, ble det
                        vedtatt å arbeide med en handlingsplan for arbeidet med grensehindre.
                        Mandatet vil inkludere arbeid nettopp med en felles definisjon av hva et
                        grensehinder er, bidra til en bedre organisering og fokusering av arbeidet
                        samt forankre det bedre i sektorene. Arbeidsgruppens forslag planlegges lagt
                        fram på Nordisk råds sesjon i Oslo i 2013. 

Det arbeides godt med grensehindre på både nordisk og nasjonalt plan. Jeg
                        mener likevel at vi bør diskutere om organiseringen er den mest
                        hensiktsmessige i dag. Grensehinderforum har siden opprettelsen av
                        statsministerne i 2007 vært det viktigste forumet for å løse grensehindre
                        mellom de nordiske landene. Bjarne Mørk-Eidem er Norges representant i
                        Grensehinderforum. I 2011 ble det opprettet en departementsammensatt
                        kontaktgruppe. Kontaktgruppen bidrar til at saker kan tas opp raskere, og
                        samtidig gjøre det enklere for Grensehinderforum og Mørk-Eidem å få kontakt
                        med relevante fagenheter i departementene. Tilsvarende kontaktgrupper finnes
                        i alle de nordiske landene. Dette bidrar til å effektivisere arbeidet. 

Grensehinderforum arbeider tett sammen med grensehinderaktørene.
                        Grensetjenesten ved Morokulien på riksgrensen mellom Norge og Sverige er en
                        av disse. I tillegg finnes grenseregionale aktører som Øresund Direkt og de
                        nordiske informasjonstjenestene Hallo Norden og Norden i Fokus. Under
                        Nordkalottrådet er det nylig opprettet et kontor med ansvar for spørsmål som
                        vedgår Sverige og Finland. Tilsvarende skal opprettes for spørsmål som
                        vedgår Norge og Finland. Sammen gjør disse kontorene daglig en viktig jobb
                        for å hjelpe medborgere og næringsliv. Det er disse organene som ivaretar
                        henvendelser, og som tar pulsen på grensehindrene. 

Leder av Grensehinderforum, Ole Norrback, har tidligere trukket fram noen
                        områder han mener nasjonale og nordiske organer bør arbeide mer aktivt med.
                        Lovgivningssamarbeid og tydelige signaler til administrasjon om viktigheten
                        av arbeidet mot grensehindre er blant disse. 

Da jeg overtok formannskapsstolen i Nordisk ministerråd den 1. januar, sendte
                        jeg et brev til alle norske ministre som har ministerrådsansvar i 2012, med
                        instruks om å sette fokus på arbeidet med grensehindre. De ulike nordiske
                        institusjonene er også involvert i arbeidet med å løse hindrene. Nordisk
                        Innovasjon er en av disse. Når det gjelder nordisk lovgivningssamarbeid, har
                        det vært arrangert flere konferanser, bl.a. i København i 2010 og i
                        Stockholm i fjor. Den nordiske koordineringen mener jeg også vil bli bedre
                        når den omtalte handlingsplanen for grensehindre kommer på plass. 

Jeg vil i september samle alle grensehinderaktørene i Norden og
                        Grensehinderforum til Grensetjenesten ved Morokulien. Naturlig nok vil også
                        den svenske samarbeidsministeren være til stede. På Morokulien vil
                        framtidens arbeid med grensehindre bli diskutert. Samtidig feires
                        10-årsjubileet for Grensetjenesten. Her ser vi fram til deltakelse også fra
                        Stortinget. 

Hvordan skal vi så arbeide for å forebygge at nye grensehindre oppstår? Vi må
                        huske at det regelverket som skaper grensehindre i Norden, i de aller fleste
                        tilfeller vil skape tilsvarende grensehindre i EØS-området. Konsekvensene
                        vil derfor kunne bli omfattende. 

Grensehindre kan oppstå ved ikrafttredelse av nytt nasjonalt regelverk, ved
                        endringer i nasjonalt regelverk, ved endringer i praksis eller ved
                        implementering av EU/EØS-regelverk. Forebyggingen har både felles elementer
                        og særtrekk. 

I forbindelse med utarbeidelse av nytt nasjonalt regelverk og ved endringer i
                        eksisterende regelverk er det en rekke krav til forhold som skal utredes.
                        Dette gjelder f.eks. økonomiske og administrative konsekvenser, forholdet
                        til menneskerettighetene, konsekvenser for likestilling og
                        miljøkonsekvenser, for å nevne noen. 

Nordisk ministerråd oppnevnte sommeren 2010 en ekspertgruppe som fikk i
                        oppgave å kartlegge grensehindre på arbeids- og sosialområdet. Gruppens
                        mandat var å drøfte omfang, årsaker og konsekvenser av hindre samt utforme
                        en modell til håndtering av problemene. Sluttrapporten forelå ved utgangen
                        av mars i år og ble presentert på et seminar jeg deltok på den 19. april. I
                        rapporten omtales om lag 35 grensehindre av ulik art. 

Rapporten er den første i sitt slag som, i tillegg til å analysere mange av
                        Grensehinderforums grensehindre, også foreslår løsninger. Jeg mener derfor
                        at den kan danne grunnlag for det framtidige arbeidet med grensehindre i
                        Nordisk ministerråd-sammenheng, og spesielt når det gjelder den kommende
                        handlingsplanen. 

Ekspertgruppen har innhentet detaljert informasjon om internasjonalt og
                        nasjonalt regelverk og om praksis knyttet til alle grensehindre gruppen er
                        gjort oppmerksom på, eller som den selv har avdekket. En utfordring for
                        ekspertgruppen har vært at beskrivelsen av de enkelte grensehindrene har
                        vært så generelle at det har vært krevende å utrede hva problemet egentlig
                        består i. 

Årsakene til at det oppstår grensehindre i hvert enkelt tilfelle kan ifølge
                        ekspertgruppen finnes på ulike nivåer: EU-regelverk eller fortolkning av
                        dette, nasjonale regler, administrative rutiner eller mangel på informasjon. 

De løsningene som ekspertgruppen skisserer i rapporten, krever at det for
                        hvert eneste grensehinder gjøres en grundig vurdering av de økonomiske og
                        administrative konsekvensene av den aktuelle endringen. Deretter vil det
                        enkelte land måtte ta stilling til hvorvidt det er ønskelig å foreslå slike
                        endringer. Den vurderingen må gjøres i det enkelte fagdepartement som er
                        ansvarlig for regelverket. 

Det er viktig å merke seg at gruppen ikke gir noen anbefalinger til løsning,
                        men utelukkende peker på hvordan de ulike grensehindrene teknisk sett vil
                        kunne løses. Medlemmene i gruppen arbeidet som uavhengige eksperter, og
                        forslagene må derfor ikke oppfattes som nasjonale holdninger. Gruppen sier i
                        sin rapport tydelig at beslutningen om hvordan eller om det er ønskelig å gå
                        videre med de ulike løsningsforslagene, vil måtte gjøres på nasjonalt nivå. 

Det er også viktig å være oppmerksom på at løsningen på grensehindre i de
                        fleste tilfeller ikke vil kunne isoleres til kun å gjelde nordiske
                        arbeidstakere. Løsningen vil i utgangspunktet omfatte arbeidstakere fra hele
                        EØS-området. 

Slik jeg ser det, må en del av grensehindrene løses gjennom endringer i
                        EU-regelverket. For disse er det altså ikke slik at det enkelte nordiske
                        land på egen hånd kan løse problemet gjennom endringer i nasjonalt
                        regelverk, eller bestemme at problemet skal løses på en bestemt måte. 

Det må tas stilling til hvordan rapporten og anbefalingene konkret skal
                        følges opp både i nordisk sammenheng og i det enkelte land. Dette innebærer
                        bl.a. at de enkelte fagdepartement i de ulike land vil måtte vurdere hvilke
                        endringer man ønsker å prioritere, og hvordan disse best kan løses. Det vil
                        de respektive debattene i de nordiske land kanskje kunne fortelle oss noe
                        mer om. 

Oppmerksomheten om grensehindre har økt de siste årene. Utfordringen er å
                        omsette politisk oppmerksomhet til konkrete og synlige resultater i form av
                        løste grensehindre. Her kan landene og fagministerrådene spille en vesentlig
                        rolle. Den enkelte fagstatsråd må få ansvar for oppfølgingen på sitt område. 

Det er for tidlig her og nå å komme med noen konkrete lovnader knyttet til
                        løsninger på grensehindrene i rapporten. Vurderinger av om, og i tilfelle
                        hvordan, de ulike grensehindrene skal løses, vil måtte gjøres i det enkelte
                        land gjennom en ordinær demokratisk prosess. 

Jeg vil imidlertid peke på noen eksempler fra rapporten som det arbeides med
                        å løse. For det første: Rehabilitering for personer som er medlem i trygden
                        i ett nordisk land og bosatt i et annet, har lenge vært drøftet mellom de
                        nordiske landene. En slik person har ved sykmelding risikert å miste
                        muligheten for arbeidsrettet rehabilitering. Etter artikkel 12 i forslag til
                        ny nordisk konvensjon om trygd skal institusjoner i arbeidslandet og
                        bostedslandet samarbeide om rehabiliteringstiltak. På grunn av
                        lovvalgsreglene i forordningen kan arbeidstrening medføre skifte av
                        trygdemedlemskap, og dette kan igjen føre til at retten til kontantytelser
                        fra det tidligere arbeidslandet faller bort. Den nye nordiske konvensjonen
                        pålegger da de berørte landene, så langt som mulig, å løse situasjonen til
                        den enkeltes beste ved avtaler etter forordningens artikkel 16. Den nye
                        konvensjonen ventes å tre i kraft tidlig i 2013 og bør bidra vesentlig til å
                        bedre situasjonen på dette området når arbeidslandet er et annet land enn
                        bostedslandet. 

Et annet eksempel er grensearbeidere som blir arbeidsløse mens han eller hun
                        mottar sykepenger, og som ikke får arbeidsløshetsytelser om vedkommende blir
                        delvis friskmeldt. Etter ekspertgruppens vurdering oppstår dette problemet
                        på grunn av uriktig forståelse og praktisering av lovvalgsreglene som følger
                        av EUs trygdeforordning, og foreslås løst ved å sikre at arbeids- og
                        velferdsetaten praktiserer reglene riktig i slike saker. 

Lang saksbehandlingstid i EU-saker er en tredje sak det arbeides med. For
                        Norges del er det særlig utstedelse av attest E-301, om overføring av
                        arbeids- og trygdeperioder fra Norge, som volder problemer. For å løse dette
                        grensehindret kreves det at arbeids- og velferdsetaten sørger for
                        tilstrekkelige ressurser og prioritering av dette arbeidet. Alle nye
                        søknader som er tilstrekkelig dokumentert, blir nå behandlet innen tre uker.
                        Den gjennomsnittlige saksbehandlingstiden for attest E-301 var ved
                        årsskiftet åtte uker. 

Blant de grensehindrene som omtales i rapporten, og som for Norges del er
                        blitt løst i løpet av gruppens arbeid, er bl.a. tilleggskrav om utført
                        arbeid for å kunne sammenlegge arbeids- og forsikringsperioder fra et annet
                        land ved søknad om støtte ved arbeidsledighet. Norge hadde tidligere et krav
                        om at EØS-borgere måtte ha jobbet i Norge i minimum åtte uker før de kunne
                        få overført opptjent rett til arbeidsløshetsytelser i forbindelse med søknad
                        om dagpenger. Denne regelen ble opphevet høsten 2011, og grensehindret er
                        dermed løst for Norges del. 

Et annet eksempel er bidrag til reiser til ansettelsesintervjuer over
                        grenser. Mobilitetsfremmende stønader kan gis for å dekke utgifter til reise
                        til nytt arbeidssted eller til jobbintervju og kunne tidligere bare gis for
                        reiser i Norge eller til og fra norsk grense. Fra og med 1. januar 2012 er
                        det åpnet for at arbeids- og velferdsetaten skal kunne gi slik stønad for
                        reiser i hele EØS-området. Grensehindret er dermed løst for Norges del. 

Til slutt vil jeg ta et eksempel på et grensehinder som inngår i rapporten,
                        men som jeg mener bør fjernes fra listen, og det gjelder fastsettelse av
                        fedrekvoten. 

Menn som arbeider i Norge, men som har en ektefelle/partner som ikke bor
                        eller arbeider i Norge, har ingen selvstendig rett til fedrekvote eller
                        foreldrepenger. Den norske ordningen innebærer at dersom far arbeider i
                        Norge, mens mor arbeider i et annet nordisk land eller EØS-land før
                        fødselen, får ikke far rett til fedrekvote. Fra norsk side er det ikke ønske
                        om å endre disse reglene, fordi det innebærer en omfattende endring av vår
                        politikk. 

Vi må være klar over at de nordiske landene alle har sin egenart, bunnet i
                        egne politiske beslutninger og løsninger best tilpasset egne innbyggere. Jeg
                        mener derfor at man etter en grundig prosess i det enkelte departement må
                        kunne vurdere å avskrive noen grensehindre. Ikke alle kan, eller bør,
                        defineres som reelle grensehindre. Enkelte kan til og med være ønskede
                        grensehindre, f.eks. gjelder det regler som fastsettes for å hindre eksport
                        av trygdeytelser. 

For flere av grensehindrene som rapporten omtaler, vil det kunne være
                        tilstrekkelig at kun Norge foretar endringer i lover og regelverk, i andre
                        bør vi kunne bidra til en løsning sammen med flere av de andre landene. 

En fullstendig nedbygging av grensehindre er verken realistisk eller
                        ønskelig, fordi de nordiske land har ulike lover og regelverk. Vi har i
                        tillegg ulik kultur på mange områder. Våre særnorske velferdspolitiske
                        løsninger kan ikke anses som reelle grensehindre. 

I det videre arbeidet med gjennomgangen av særnorske grensehindre i den
                        nevnte rapporten vil behandlingen i de ansvarlige ministerrådene innenfor
                        arbeids- og sosialområdet være viktig, og vi må komme tilbake til
                        resultatene av dette etter hvert. 

 Det blir replikkordskifte. 

 Statsråden avsluttet med det som kan oppfattes som regjeringens ambisjonsnivå
                        innenfor dette arbeidet – en fullstendig nedbygging av grensehindre er ikke
                        ønskelig. 

Hun sa også at vi er nødt til å avskrive en rekke grensehindre fordi det fra
                        norsk side ikke er ønskelig at de skal oppfylles. Det er avgjørende at våre
                        naboer, også i dette samarbeidet, er enig i at disse ikke skal anses som
                        grensehindre. 

Det har vært en debatt i de andre nordiske parlamentene i den senere tid
                        rundt dette temaet. I Danmark sa den danske samarbeidsministeren at
                        grensehindre ikke hører hjemme i det nordiske samarbeidet. Det er ikke tvil
                        om at de skal fjernes en for en. 

Er det også statsrådens ambisjonsnivå? 

 Som jeg sa i min innledning, er det ikke ønskelig å fjerne alle norske
                        grensehindre. Grensehindrene er der for at vi skal hindre bl.a. eksport av
                        trygdeytelser. Det mener jeg er riktig. Dessuten er det også en del andre
                        grensehindre som det er ønskelig – ut fra de politiske beslutninger som er
                        tatt i Norge – å opprettholde. 

Men så er jeg enig i at vi skal jobbe for å fjerne så mange grensehindre som
                        mulig der det er mer praktiske konsekvenser som legges til grunn for det.
                        Jeg tror vi må erkjenne at det er forskjellige politiske grunnsyn i de
                        nordiske regjeringene og hos flertallet i de nordiske parlamentene. Det vil
                        også prege noen av de holdningene og svarene vi måtte gi når det gjelder de
                        enkelte grensehindrene. 

 Jeg er enig med statsråden i at det er enkelte grensehindre som ikke skal
                        fjernes. Særlig eksport av trygdeytelser er viktig, for det kan gi overslag
                        i forhold til EØS og gi en uheldig vridning i forhold til ikke-ønsket
                        arbeidsinnvandring. Mye er ønsket, men eksport av trygdeytelser er kanskje
                        ikke det beste virkemidlet vi har. Så det er jeg enig i. 

Men det er andre ting jeg stusser litt på. Rundskrivet av 2008 er et utmerket
                        rundskriv, men hvor mye virker det egentlig i praksis? Her er et par
                        eksempler: Det slår meg at innføring av datalagringsdirektivet i ulike land
                        slett ikke er gitt en lik implementering av EØS-direktiv, og innføring av
                        nye regler for kjernekapital i bankene har gitt sterk konkurranseforskyvning
                        mellom ulike banker i nordiske land. Dette er særlig viktig for Norge, for
                        vi har et stort innslag av utenlandskeide banker. 

Hva er statsrådens kommentar til det? 

 Jeg er enig med representanten Foss i at enkelte vedtak som gjøres i Norge,
                        bidrar til at vi får forskjellige løsninger i de nordiske landene. Jeg tror
                        ikke det hadde vært mulig å få til en felles nordisk holdning til
                        datalagringsdirektivet. Til det var de politiske uenighetene for store. Det
                        synes jeg er et godt eksempel på hvorfor vi får forskjellig regelverk i de
                        forskjellige nordiske landene. Det var en krevende sak. Vi hadde – og har
                        fortsatt – diskusjoner omkring dette i Norge, og jeg opplever at debatten og
                        interessen for problemstillingene som er knyttet til datalagringsdirektivet,
                        er forskjellig i de nordiske landene. Det samme antar jeg gjelder – uten at
                        jeg har så god kjennskap til det – kjernekapitalproblematikken i norske
                        banker. Så dette er gode eksempler på at grensehindre kan oppstå fordi vi
                        har politisk forskjellig ståsted. 

 Jeg vil først takke statsråden for en god redegjørelse, som viste både
                        utfordringer og dilemmaer omkring temaet. 

De nordiske statsministrene besluttet i 2007 å «med alle midler rydde vekk de
                        vanskeligheter som innbyggerne kan støte på i det nordiske forholdet». 

Det er altså forankret hos statsministrene. Spørsmålet mitt til
                        samarbeidsministeren er: Ser ministeren noe verktøy – noen virkemidler – som
                        står ubrukt i dette viktige arbeidet? 

 Jeg tror det står mye ugjort når det gjelder å systematisere arbeidet og få
                        ryddet i grensehindrene. Derfor tror jeg – som jeg sa i min redegjørelse –
                        at det er viktig å lage en handlingsplan der vi både blir enige om noen
                        definisjoner og lager et system for hvordan vi skal følge opp de enkelte
                        grensehindrene. Så tror jeg det grepet vi har gjort i Norge nå – at vi i
                        tillegg til å ha det grensehinderforumet som Bjarne Mørk-Eidem er medlem av,
                        og som gjør en utmerket pådriverjobb med å få på plass en embetsgruppe som
                        kan være samarbeidspartner der – vil bidra til at det vil være lettere å
                        både identifisere og finne forslag til løsninger. 

Til slutt vil jeg, som jeg sa i min redegjørelse, vurdere om det er
                        hensiktsmessig å sette ned tilsvarende ekspertgrupper som det vi nå har fått
                        på sosial- og trygdeområdet – og som vi skal følge opp – på andre områder
                        der det er flere grensehindre. Den arbeidsmåten kan være hensiktsmessig i
                        tiden framover. Så: Ja, det er fortsatt igjen noen ubrukte muligheter. 

 Vi er blitt klar over et problem med at fedre ikke får rett til permisjon når
                        de får barn, hvis ikke moren har opparbeidet denne retten i Norge. Jeg synes
                        det er synd at regjeringen ikke vil se på det spørsmålet, for dette kan jo
                        også gjelde norske menn som har jobbet i Norge i alle år, som har fått barn
                        med en svensk dame, men som ennå ikke har flyttet til Sverige. De får altså
                        ingen rett til å være hjemme med barna sine. 

Jeg vil stille et par spørsmål: Hva mener statsråden hvis det er omvendt,
                        nemlig at den svenske mammaen jobber i Norge: Vil da den svenske pappaen,
                        som bor i Sverige, få den permisjonsordningen gjennom hennes opparbeidelse?
                        Og hva med de homoseksuelle som får baby: Hvordan kan de opparbeide seg rett
                        til å være hjemme med det lille barnet, hvis det kun skal knyttes til morens
                        inntekt? Ville det ikke være mer riktig å knytte det til inntekten til den
                        som skal ha permisjonen? 

 Representanten Giltun stiller meg ganske detaljerte spørsmål. Når det gjelder
                        homofile og lesbiske som lever i parforhold, mener jeg vi har sikret et godt
                        permisjonsregelverk i Norge også for dem. Detaljerte regler for hvordan det
                        er hvis en svensk arbeidstaker arbeider i Norge, er omfattet av norsk
                        trygdelovgivning og har en ektefelle som bor i et annet land, klarer jeg
                        ikke å svare på over bordet. 

Men det grunnleggende i den saken er jo at vi ikke ønsker å ha den type
                        eksport av trygdeordninger. Disse ordningene gjelder altså innenfor hele
                        EØS-området, og det var jo en grunnleggende forutsetning for at regler ble
                        fjernet og er sånn som de er. Jeg trodde Fremskrittspartiet var blant dem
                        som sto i bresjen for å støtte opp under det. Så, ja, jeg mener reglene er
                        riktige, men de detaljerte spørsmålene får vi eventuelt komme tilbake til.
                    

 Grenseoverganger i Norge er et stort problem. Man stenger dem når det er
                        helligdager, og man har nattestengt. 

Vi kan ta tollstasjonsovergangen over Bjørnfjell bare i forbindelse med
                        påsken: Da man åpnet denne etter påsken, sto det nærmere 80 vogntog og
                        ventet, og noen hadde ventet i opptil flere dager, Dette skaper en del
                        trafikkaos og andre problemer for næringen – på toppen av at lakseeksporten,
                        som veldig ofte går over her, ikke var til stede, for de var klar over at
                        denne tollstasjonsovergangen var stengt. Dette gjør at næringslivet taper
                        ufattelig mye penger, tid og annet, så jeg vil spørre statsråden om hun nå
                        vil garantere at hun vil gå inn og få ryddet opp i dette, slik at
                        næringslivet og flyten mellom grensene kan være sånn som det skal være i et
                        samfunn. 

 Spørsmålet representanten Trældal stiller, dreier seg vel ikke om et
                        grensehinder på den måten vi definerer det, men regjeringen er klar over at
                        det er utfordringer knyttet til åpningstider og bygningsmasse på en del av
                        grensestasjonene våre. Så det har vi med oss og vil selvsagt jobbe med det i
                        tiden framover. 

Når det eventuelt kan komme konkrete løsninger for den aktuelle
                        grensestasjonen, må vi sjekke ut med Finansdepartementet, som vel har ansvar
                        for tollspørsmål. Men det er en relevant spørsmålsstilling, og regjeringen
                        er oppmerksom på problemstillingen. Jeg skal love at jeg tar det med meg
                        også i det videre arbeidet. 

 Torgeir Trældal til replikk nr. 2. 

 Jeg kan ikke forstå at statsråden sier at dette ikke er et grensehinder. Når
                        det kommer varer som sendes fra hele verden, spesielt til Norden fra
                        Baltikum og skal over til Vest-Europa, som blir stående, gjør det at
                        kvaliteten forringes, og man får mindre betalt når man ikke kan kjøre over
                        grensen. Det er tross alt en jobb for Norge å holde grensen åpen. Da må også
                        Norge gjøre det sånn at vogntog fra Sverige, Danmark og ellers får det de
                        trenger for å komme over grensen, og ikke blir stoppet der. Det er jo
                        faktisk verre å komme seg over denne grensen enn å komme seg over grensen
                        til Russland. Det kan jo ikke være sånn i Norden. Hvis statsråden mener at
                        det ikke er et grensehinder, ber jeg statsråden spesifisere og forklare meg
                        hvordan man kan si at det ikke er et grensehinder. 

 Jeg mener at det som er et grensehinder, er der hvor vi har et regelverk som
                        skaper utfordringer. Spørsmålet om hvor lang åpningstid man skal ha, er vel
                        i større grad et bevilgningsspørsmål. 

Så er jeg enig i at det kan være problematisk for næringslivet at man ikke
                        får passert tollstasjoner på det tidspunktet man trenger å passere, for det
                        kan hindre framflyt av varer inn i Norge. Ikke minst er det viktig for
                        fiskeindustrien at fersk fisk kommer på markedet så raskt som mulig. Så jeg
                        forstår at det er en utfordring, og jeg mener at det må løses gjennom
                        eventuelle endringer i bevilgninger. Jeg er også kjent med at det er en del
                        bygningsmessige utfordringer på noen av grensestasjonene våre som vi jobber
                        med å finne gode løsninger på. 

 Replikkordskiftet er omme. 

 (leder av Stortingets delegasjon til Nordisk råd): Etter 60 år med nordisk
                        samarbeid i Nordisk råd gjenstår det fortsatt mange hindre for arbeid,
                        studier og næringsdrift over grensene i Norden. I år er det første gang man
                        i like former og omtrent samtidig holder en debatt om den frie bevegelighet
                        og grensehindringer i alle de nordiske lands parlamenter. 

De nordiske statsministrene besluttet – som jeg nevnte tidligere i min
                        replikk – i juni 2007 å «med alle midler rydde vekk de vanskeligheter som
                        innbyggerne kan støte på i det nordiske forholdet». For å sette fart i dette
                        arbeidet ble det nedsatt et grensehinderforum som særskilt skulle oppfordre
                        myndigheter i de nordiske land til å finne løsninger på grensehindringer.
                        Avskaffer vi grensehindringer, er det mulig å få en samfunnsøkonomisk
                        gevinst for hele Norden, som vil bidra til å gjøre Norden til en mer
                        dynamisk og fremtidsrettet region. 

Mye bra arbeid er gjort, men når noen grensehindringer er fjernet, kommer
                        dessverre nye til gjennom de lover og vedtak som vi gjør i våre parlamenter.
                        Nordisk råd og Stortingets delegasjon har prioritert høyt arbeidet med å
                        fjerne hindringer for mobilitet på arbeidsmarkedet. 

Grensehinderforum og Hallo Norden har identifisert en rekke hindringer for
                        enkeltpersoner og for næringslivet. Den 19. april i år fremla
                        samarbeidsminister Rigmor Aasrud en nordisk rapport om grensehindringer på
                        arbeidsmarkeds- og sosialområdet i Norden. Dette er en utmerket rapport som
                        også presenterer løsningsforslag. Det ser ikke ut til at regjeringen skal
                        bli arbeidsledig på dette området. 

Som nevnt prioriterer Nordisk råd og delegasjonen grensehinderarbeidet høyt,
                        og vi er tilfreds med den gode dialogen vi har med regjeringssiden. Men
                        arbeidet må intensiveres. Vi må få opp tempoet, for vi er utålmodige. Det er
                        mange personer og små bedrifter som ser fram til en enklere hverdag. 

I forkant av debatten her i dag anmodet delegasjonen regjeringen om i sin
                        redegjørelse å legge særlig vekt på arbeidsmarked, næringsliv og
                        velferdsstatens rettigheter. Jeg synes ministeren har gjort dette på en god
                        måte. 

Debatten vi har her i dag, må ikke bli bare fagre ord. Vi må nå sørge for
                        reell fremdrift i saken. Derfor er jeg glad for at alle partier har kommet
                        overens om fem forslag som det henstilles til regjeringen å følge opp. Denne
                        tverrpolitiske enigheten er viktig, og jeg er sikker på at vi nå kan ta nye
                        steg mot et mer grenseløst Norden. Jeg tar derfor opp de forslagene som er
                        omdelt i salen, på vegne av Bendiks H. Arnesen, Hans Frode Kielland Asmyhr,
                        Per-Kristian Foss, Alf Egil Holmelid, Per Olaf Lundteigen, Trine Skei Grande
                        og meg selv. 

Det er viktig at myndighetene i Norden finner løsninger på de problemer som
                        oppstår for den enkelte borger, når myndighetene i de nordiske land ikke kan
                        bli enige. Det er ikke den enkelte borger som skal finne ut av dette.
                        Grensehinderforum har vist sin berettigelse gjennom sitt arbeid. Nå er det
                        på tide å gå et skritt lenger for å hjelpe den enkelte borger i Norden.
                        Regjeringen må ta et initiativ til å få etablert en nordisk ombudsmann eller
                        ombudsmannsinstans som den enkelte borger kan henvende seg til. 

Men hva hjelper det å fjerne fem hindringer når ti nye kommer til? Vi må ha
                        med oss dette når nye lover vedtas, og når EUs rettsakter skal gjennomføres.
                        Jeg vil gi honnør til tidligere justisminister Knut Storberget og
                        samarbeidsminister Heidi Grande Røys. Sammen sendte de i desember 2008 et
                        felles brev til alle departement hvor de understreket at nye
                        lovproposisjoner burde inneholde en vurdering av om lovforslaget kunne
                        tenkes å skape grensehindringer i Norden – grensehindre som reelt sett kan
                        hemme mobiliteten over nordiske landegrenser. De to ministrene pekte også på
                        at om det mangler en slik vurdering, kan berørte fagkomiteer i Stortinget ta
                        opp spørsmålet når de behandler proposisjonen. 

Når det gjelder gjennomføring av EUs rettsakter, fremholder de to ministrene
                        at de nasjonale lovgiverne ikke sjelden har et visst «handlingsrom». Som det
                        sies i brevet: 

«Å etterstrebe enhetlige regler i Norden blir dermed det samme som å
                            etterstrebe en enhetlig gjennomføring av rettsaktene så langt det lar
                            seg gjøre.» 

I Justisdepartementet ble det i 2008 lagt opp til gode rutiner for å hindre
                        nye grensehindringer mellom de nordiske land. Jeg tror det er behov for å
                        minne alle departementer om dette brevet. 

Enkeltpersoner og små næringsbedrifter møter problemer i sitt daglige virke
                        når grensene mellom de nordiske land krysses. Jeg vil her bare nevne et par
                        eksempler på dette, problemer som det er mulig å løse: 

Maskinentreprenører og andre som tar inn maskiner og utstyr, må fortolle –
                        momsklarere – utstyret ved grensepassering. Dette betyr at merverdiavgift må
                        innbetales før grensepassering. Avgiftene tilbakebetales når oppdraget er
                        ferdig, men det betyr ofte en likviditetsmessig belastning for entreprenører
                        og mindre bedriftseiere. Delegasjonen har fått høre beretninger fra mindre
                        bedriftseiere som hver gang må pantsette huset sitt for å få et lån i banken
                        for å innbetale merverdiavgiften, og som må frasi seg oppdrag fordi verdien
                        på huset er for lav. 

Skattemyndighetene forstår ikke at dette kan være et problem, for, som de
                        sier: Man får jo pengene tilbake. 

Det er sannelig ikke lett å få endret ordninger når myndighetene ikke ser
                        problemene de aktuelle reglene fører til. 

Det bør altså etableres en ordning med fritak for fortolling av maskiner og
                        utstyr dersom utstyret skal brukes i en begrenset periode og for spesifikke
                        oppdrag. Ordningen må kombineres med en registreringsordning ved inn- og
                        utpasseringer av grensen for å sikre kontrollen og hindre misbruk. 

Yrkesutdannede i et nordisk land har ofte problemer med å få arbeid i et
                        annet nordisk land. Dette kan skyldes ulikheter i selve utdannelsen eller at
                        nasjonale autorisasjonsordninger er innført, som skaper et svært lite
                        fleksibelt system. Delegasjonen har fått opplyst at det er vanskeligere for
                        en svensk bilmekaniker utdannet i Sverige å bli verksmester i et norsk
                        bilverksted enn for en bilmekaniker med utdannelse fra Tyskland eller
                        Slovakia. Begrunnelsen fra kompetent norsk myndighet er at den svenske
                        mekanikerutdannelsen er oppbygd på en slik måte at den er vanskelig å
                        sammenligne med den norske utdannelsen. Vi må akseptere hverandres
                        yrkesutdannelse, slik at en norsk elektriker kan installere lys i svenske
                        hus, og en svensk bilmekaniker må kunne reparere norske biler. 

Mennesker som pendler til jobb i et annet nordisk land, og som rammes av
                        yrkesskade eller lengre tids sykdom, kan risikere å måtte reise til
                        arbeidslandet for rehabilitering. Det er helt uholdbart. For mange er dette
                        en ekstra belastning i tillegg til selve sykdommen. Man blir ikke friskere
                        av å sitte i en bil eller på et tog i mange timer for å få rehabilitering i
                        arbeidslandet. Men fordi reglene er slik, blir man tvunget til lange
                        reiseavstander. Det er ikke gunstig for arbeidstakeren. Derfor bør
                        rehabilitering skje nærmest mulig bostedet. Målet er jo at arbeidstakeren
                        ved en bedre løsning skal komme lettere og fortere tilbake til arbeidslivet. 

Regjeringen har formannskapet i Nordisk ministerråd i 2012 og har derfor et
                        spesielt ansvar for å få fjernet grensehindringer mellom de nordiske land.
                        Delegasjonen har formannskapet i Nordisk råd i 2013, og vi vil følge opp
                        dette arbeidet. Vi har forventninger, og vi har sagt at vi er utålmodige.
                        Jeg ser fram til en første tilbakemelding fra regjeringens side i den
                        kommende meldingen til Stortinget om nordisk samarbeid. 

 Representanten Rigmor Andersen Eide har tatt opp de forslag hun refererte
                        til. 

 Det er en historisk dag i Stortinget, og det er historiske uker i de nordiske
                        parlamentene, fordi vi denne måneden har hatt – og skal ha – debatter om
                        grensehinder i alle våre nordiske parlament. Som delegasjonens leder sa:
                        Dette har aldri skjedd før, til tross for at det i det meste av Nordisk råds
                        historie har vært snakket om grensehinderproblematikken. 

Jeg vil takke statsråden for redegjørelsen og for at hun som
                        samarbeidsminister er positiv til Nordisk råds ønske om å få en slik debatt
                        i parlamentene. 

La meg først uttrykke enighet med dem som sier at vi ikke kan og skal fjerne
                        alle grensehinder. Vi er forskjellige land med forskjellige muligheter og
                        forskjellige utfordringer. Derfor er ikke et totalt bortfall av alle
                        grensehinder verken mulig eller ønskelig. 

Jeg har merket meg at noen f.eks. har snakket om de grensehindringer som
                        gjelder landbruk og landbruksvarer. Her snakker vi om nasjonale bestemmelser
                        som tar hensyn til mulighetene for å drive matproduksjon ut fra klimatiske
                        og topografiske forhold, og hvor forutsetningene innenfor Norden er svært
                        forskjellige. Vi må i denne sammenheng ikke glemme at vi har et ansvar for å
                        holde matjorda i hevd og for å produsere mat til våre innbyggere der dette
                        er mulig. Ingen er tjent med at denne muligheten svekkes i deler av Norden. 

Samtidig har vi mange grensehinder som etter mitt syn er en plage for folk og
                        for mulighetene til å bo og jobbe over våre landegrenser. Altså gjelder det
                        å kunne utøve en mobilitet som både er ønskelig og nødvendig i Norden. 

Jeg tror at en rekke slike grensehindringer har blitt slik på grunn av
                        utilsiktede virkninger av nasjonale vedtak, og at de derfor også må kunne
                        fjernes på en rimelig enkel måte. Her er det nok også mye vilje og ikke
                        minst handling som skal til. 

Jeg tror nok også at det trengs et mer betydelig fokus på hva nye krav og
                        regler fra EU betyr for at det oppstår nye grensehinder og for vårt nære
                        naboskap her i Norden. 

Jeg har lyst til å referere en som sa at når det var mulig for svenskene å
                        skifte fra venstrekjøring til høyrekjøring uten de store hendelser, må det
                        også være mulig å raskt få bort unødvendige grensehinder som bare er en
                        plage for våre nordiske innbyggere. 

Jeg mener at opprettelsen av Grensehinderforum i 2007 var et meget viktig
                        grep for å komme videre med dette arbeidet, og jeg vil berømme forumets
                        medlemmer for den jobben de har gjort hittil med å få fram fakta om dette
                        store temaet. 

Nordens Faglige Samorganisasjon og Foreningen Norden har i en meget god
                        uttalelse tatt for seg tre grensehinder på det nordiske arbeidsmarkedet som
                        de mener hindrer vekst og reduserer muligheten for velferd for alle. Her
                        påpeker organisasjonene at mange titusener personer pendler hver dag over
                        grensen mellom de nordiske land, og at mange flytter fra et land til et
                        annet på grunn av jobb, studier og kjærlighet, som de skriver. De sier også
                        at arbeidskraftens økte bevegelighet over grensene bidrar på en positiv måte
                        til samarbeid landene imellom. Dette mener jeg de har helt rett i. 

Jeg tror disse organisasjonene i denne korte uttalelsen er ved kjernen av
                        utfordringene, og at det som må prioriteres aller høyest når det gjelder
                        fjerning av grensehinder, er innenfor arbeidsmarkedet. 

La meg avslutningsvis få rette en takk til presidentskapet som på en smidig
                        måte har lagt til rette for denne viktige debatten. Jeg håper at den følges
                        opp videre, og at vi i framtiden får flere slike debatter for å sette fokus
                        på dette viktige temaet for de nordiske innbyggerne. 

 Det vesentlige for det nordiske samarbeidet er at Norden må sette saker på
                        dagsordenen som gjør det nordiske samarbeidet relevant. Norden må sette
                        saker på dagsordenen som viser hvilke utfordringer våre borgere møter i sin
                        hverdag. Vi må med konkrete tiltak utfordre på hvordan vi skal løse disse, og
                        på den måten gjøre hverdagen enklere både for våre borgere og for vårt
                        næringsliv. Kun på denne måten blir etter min oppfatning det nordiske
                        samarbeidet relevant, og kun på denne måten kan vi få forståelse i
                        befolkningen for verdien av et nordisk samarbeid. I så måte er det
                        prisverdig at vi nå har fått til en lik debatt omtrent på samme tid og med
                        samme fokus i alle de nordiske parlamentene om hvordan vi skal fjerne en av
                        de største hindringene for et smertefritt nordisk samarbeid, nemlig
                        grensehindringene. 

Norge har i år formannskapet i Nordisk ministerråd. Der må Norge være en
                        tydelig drivkraft i dette arbeidet, stille tydelige krav til andre nordiske
                        land om viktigheten av dette arbeidet, og ikke minst er Norge nødt til å
                        være den beste eleven i klassen. 

For å få forankring for det nordiske samarbeidet innebærer det at det
                        nordiske samarbeidet ytterligere må spisses og konsentreres mot arbeid som
                        raskt gir en tydelig mereffekt for våre borgere, og at annet mer diffust
                        arbeid må nedprioriteres til fordel for dette. 

Grensehinderarbeidet er således et arbeid som er et tydelig eksempel på hva
                        som bør være hovedfokuset i det nordiske samarbeidet. Det berører et stort
                        antall innbyggere. Mange innbyggere er berørt av dette daglig, og
                        grensehindre kan, hvis de brer om seg, svekke konkurransekraften for
                        regionen betydelig. Likeledes kan en nedbygging styrke den nordiske
                        regionens konkurransekraft i forhold til andre regioner i verden. 

Nedbygging av grensehindre vil bidra til en mer fleksibel arbeidsstyrke i
                        Norden, økt handel og ikke minst nedbygging av unødvendig og fordyrende
                        byråkrati. 

Det finnes et uendelig antall grensehindringer som enkeltpersoner i
                        næringslivet må håndtere hver dag, uten at det blir gjort noe med disse.
                        Grensetjenesten kan bidra med informasjon om hvordan disse kan løses, men de
                        skaper hele tiden utfordringer for dem som ikke har vært borti dem
                        tidligere. Det er ønskelig at grensetjenesten blir ytterligere styrket, slik
                        at våre borgere og vårt næringsliv kan få den veiledningen som de trenger. 

I denne debatten så langt har jeg lagt merke til at flere talere, også fra
                        regjeringens side, har vektlagt at det ikke er ønskelig å fjerne alle
                        grensehindre. Ja, la oss da få en debatt – i Stortinget, men ikke minst i
                        Nordisk råd – om det temaet. Hvilke konkrete grensehindre er det vi ikke
                        ønsker å fjerne? For her tror jeg mange av de nordiske land vil ha en del
                        oppfatninger i en slik debatt, og at det vil være uenighet om det temaet. 

Grensehinderforum fungerer etter min oppfatning godt, men det er muligheter
                        for forbedring også av dette. 

Jeg støtter opprettelsen av en ombudsmannsordning, som på en måte er en
                        forbedring av denne grensehinderforumsordningen som vi har hatt inntil nå.
                        Borgerne må ha steder å henvende seg, slik at de kan få hjelp til å løse
                        sine utfordringer, men like viktig er det at vi har tydelige drivkrefter i
                        arbeidet. 

Tiden er nå inne for et grenseløst Norden. Tiden er inne for å fjerne de
                        grensehindringer som skaper stengsler for våre nordiske medborgere.
                        Legitimiteten og fremtiden til det nordiske arbeidet hviler på dette. 

 Grensehinder er et av de temaer som har stått høyest på den nordiske
                        dagsordenen i mange år. Både i Ministerrådet, gjennom Grensehinderforum og i
                        Nordisk råd har man betydelig oppmerksomhet rettet mot formelle og praktiske
                        begrensninger på nordiske borgeres mulighet til fritt å kunne bevege seg,
                        bo, arbeide og stifte familie i Norden. 

Norden og Europa for øvrig er tettere integrert enn noen gang. Samtidig
                        eksisterer det fortsatt flere hindringer i det praktiske liv enn vi skulle
                        tro. Ofte er det mer et resultat av manglende oppmerksomhet eller av
                        stivbent praksis enn av vond vilje eller av politiske valg. Like fullt
                        eksisterer det noen flere – nye og svært grundige – rapporter, bl.a. fra
                        Grensehinderforum, og embetsmannskomiteene har illustrert at vi fra politisk
                        hold må bidra til at våre fagre ord om nordisk samarbeid følges opp i
                        lovverket og i praksis. Denne debatten er et viktig bidrag i så måte. 

Opprettelsen av Grensehinderforum i 2007 var et statsministerinitiativ. Det
                        var bra at vi løftet det opp på et så høyt plan. Det hadde vært en styrke
                        for denne debatten om også statsministeren hadde deltatt, men jeg skjønner
                        at det er andre og viktigere gjøremål i det hjemlige politiske miljøet. Det
                        sier kanskje noe om at nordisk samarbeid ikke alltid står høyest på
                        dagsordenen. 

Fra Høyres side har vi i forbindelse med denne debatten særlig merket oss
                        kravet fra Grensehinderforums formann, og rådets president og tidligere
                        nordiske parlamentsformenn, fra mars i år. I brevet understrekes viktigheten
                        av koordinering i lovforberedende arbeid både på nasjonalt nivå og i
                        implementeringen av EU/EØS-regelverket. Det må gjøres et langt grundigere
                        arbeid enn det som gjøres i dag, i retning av å avdekke og avhjelpe
                        grensehindringer som oppstår som følge av nasjonale lovvedtak eller
                        implementering av EØS-lovgivningen. Grensehinderforums rapport fra 2009
                        avslører store svakheter ved hvordan dette gjøres i dag. Og med respekt å
                        melde: Jeg har et inntrykk av at den politiske debatten/kontakten mellom
                        regjeringene om iverksettelsen av datalagringsdirektivet ikke sto på topp,
                        men at det var den interne debatten i regjeringen som dominerte
                        iverksettelsen av direktivet og ikke hensynet til nordisk likhet. 

Vi har fra Høyres side noen forslag i den retning, som vi vil henstille til
                        regjeringen å vurdere – og med «henstilling» følger altså en obligatorisk
                        tilbakemelding til Stortinget, så i løpet av et år får vi vite svaret på
                        henstillingene. 

Ifølge gjeldende regler skal man primært søke studiestøtte fra det landet der
                        man er statsborger. I dag finnes det imidlertid en rekke nasjonale
                        begrensninger knyttet til bo- eller arbeidstid, som hindrer nordiske borgere
                        i å motta slik støtte. Forslaget vårt går ut på å henstille til regjeringen,
                        i samarbeid med andre nordiske land, å harmonisere reglene for studiestøtte,
                        som i dag begrenses av nasjonale krav. Dette innebærer altså at man må
                        samarbeide om det, at det ikke bare er et ensidig norsk ansvar, men et ønske
                        om å gjøre det i alle de nordiske land. 

På Stortingets grensehinderseminar forrige uke fikk vi beskrevet hvordan
                        manglende kunnskap hos forvaltningen bidrar til å skape hindringer for
                        ungdom som vil ta deler av videregående skole i et annet nordisk land.
                        Informasjon er fullstendig fraværende, forvaltningen kan ikke noe om det, og
                        spørsmålet fra foreningen Hallo Norden har vært en kasteball mellom
                        Kunnskapsdepartementet og Utdanningsdirektoratet for så å ende opp som –
                        rett og slett – ubesvart. Forslaget går ut på at det henstilles til
                        regjeringen å sørge for bedre og mer tilgjengelig informasjon om hva som
                        faktisk eksisterer av nordisk samarbeid på dette området. 

Sist, men ikke minst ser vi hvordan særnorske regler og forvaltningsmessige
                        begrensninger knyttet til saksbehandling og utlevering av skattekort og
                        såkalt d-nummer utgjør et betydelig problem for nordiske borgere som ønsker
                        å jobbe i Norge. Dette er en sak som har vært oppe i Stortinget tidligere,
                        men hvor utviklingen dessverre synes å gå i feil retning, med en sterk
                        reduksjon i antall skattekontorer hvor dette utføres. Det er riktig at
                        skattekontorene nå – de 41 som gjør det – kan behandlingen bedre, men
                        avstanden til skattekontorene har for mange nordiske medborgere blitt
                        større. For store arbeidsplasser med mange innvandrere kan det gjøres et
                        betydelig arbeid med å tilrettelegge for å ha såkalt alternativ
                        tilstedeværelse, altså med andre ord at skattekontoret reiser ut, fremfor at
                        folk skal komme til skattekontoret. Derfor henstiller vi til regjeringen om
                        å tilrettelegge for raskere saksbehandling gjennom hele året – ikke bare
                        utenom sesongene – og lettere tilgjengelighet til skattekontorene for
                        nordiske arbeidstakere som søker norsk d-nummer for å få utbetalt lønn med
                        normalt skattetrekk i Norge. 

På denne bakgrunn tar jeg opp de forslag som jeg har fremmet på vegne av
                        Høyre. 

 Representanten Per-Kristian Foss har tatt opp de forslagene han refererte
                        til. 

 Eg er glad for denne historiske debatten her i Stortinget i dag. SV er
                        oppteke av å styrkje det nordiske samarbeidet. Dei fem nordiske landa og dei
                        tre sjølvstyrte områda har utvikla kanskje ein av dei tettaste
                        samarbeidskonstellasjonane vi har i verda, men det er mykje å hente på
                        vidare samarbeid. Vi er relativt små land, og vi står overfor mange av dei
                        same utfordringane. Dermed er det mykje å hente på å jobbe tettare saman.
                        Det er viktig å vidareutvikle det politiske samarbeidet, men det er også
                        viktig å leggje til rette for samarbeid innanfor kultur, kunnskapsutvikling
                        og næringsliv. Spesielt på desse områda, både når det gjeld det sivile
                        samfunnet og næringslivet, er det viktig å ta fatt i grensehindra som legg
                        unødvendige hinder og unødvendige snublesteinar i vegen for samarbeidet i
                        det sivile samfunnet og i næringslivet. 

Det er klart at det finst forskjellar mellom dei nordiske landa, ikkje minst
                        ser vi det på landbruksområdet. Det er heilt opplagt at det er område der
                        det ikkje er mogleg eller ønskjeleg å fjerne alle hinder. Eg har sikkert
                        sagt før at eg er vaksen opp på ein gard på Vestlandet som ligg relativt
                        bratt til, og eg ser ikkje heilt korleis ein skal kunne ha likeverdige
                        konkurransevilkår i forhold til flatlanda i Danmark. Så det er heilt opplagt
                        at det finst ein del område der det ikkje er ønskjeleg å fjerne grensehinder
                        fordi dei er ein del av dei politiske vala vi gjer fordi vi på nokre område
                        har ulike utfordringar, sjølv om vi har mange felles utfordringar. Men det
                        vi må ta fatt i, er dei utfordringane som folk flest og næringslivet
                        oppfattar som heilt uforståelege hinder, og som ikkje alltid har ei
                        tilstrekkeleg god politisk grunngjeving, men som berre har blitt slik av
                        historiske årsaker eller på grunn av – slik som det tidlegare blei nemnt her
                        i dag – at dei som sit med ansvaret for regelverket, ikkje forstår den
                        praktiske konsekvensen av dei for folk flest. 

Eg har hatt gleda av å jobbe i arbeidsgruppa for forsking og innovasjon som
                        nyleg er sett ned i Nordisk Råd, og eg ser at innanfor innovasjon har dei
                        nordiske landa veldig mykje å lære av kvarandre. Der er kanskje eit av dei
                        største potensiala vi har i tida framover, bl.a. innanfor grøn innovasjon.
                        Men innanfor innovasjonssamarbeidet kunne ein av dei tinga vi kunne
                        samarbeide om, vere felles infrastruktur for å gjere utviklingsarbeid.
                        Nettopp i samarbeidet om felles infrastruktur kjem vi borti slike ting som
                        vi har vore inne på her i dag, at handverkarar frå Noreg ikkje utan vidare
                        kan jobbe i Sverige og vice versa. Her er eit godt eksempel på at det å
                        godkjenne yrkesutdanning mellom land, som er blant dei tinga vi tek opp her
                        i dag, faktisk kan ha stor betyding i samarbeidet rundt f.eks. innovasjon. 

Elles er det også innanfor det arbeidet vi gjer i arbeidsgruppa for forsking
                        og innovasjon, heilt opplagt veldig mykje å hente på sjølve forskingssida.
                        Det er vel kanskje innanfor forsking, altså innanfor
                        Toppforskingsinitiativet, at noko av det mest suksessfylte er gjort når det
                        gjeld det nordiske samarbeidet, og som må vidareførast. Men utan at det er
                        teke opp som forslag her i dag, er det også der, innanfor forsking, ein del
                        ulikskapar som det er grunn til å sjå på vidare framover. For eksempel er
                        det slik at Noreg har opna for at andre land kan søkje om norske
                        forskingsmidlar, men vice versa er ikkje tilfellet i alle land. Det er jo
                        ting som ikkje er optimalt i forhold til eit ytterlegare samarbeid på
                        forskingsfeltet. 

 Først vil jeg takke for en svært balansert innledning om et viktig og
                        krevende tema fra statsråd Aasrud. Det er sjelden jeg tar så sterkt i. 

Norge er et annerledesland som mange av oss er veldig stolt av. Det er preget
                        av lav arbeidsledighet, og det er preget av en sterk vekst i realinntekten
                        for arbeidstakere som har en sterk stilling i arbeidslivet. Det nordiske
                        samarbeidet blir imidlertid mer krevende når vi er i den situasjonen at
                        Norge er et sjølstendig land og Danmark, Sverige og Finland er unionsland i
                        en union som utvikler seg mer og mer i retning av et Europas forente stater,
                        og dermed er delstater i en slik overnasjonal union. 

Den internasjonale politiske moten de siste 25 år har vært friest mulig
                        bevegelse: Friest mulig bevegelse av kapital, som har ført til en svært
                        omfattende spekulasjon, som endte i første fase av den finanskrisen som vi
                        nå er inne i, og friest mulig bevegelse av arbeidskraft ser vi fører til en
                        svært stor økning i korttidsansettelser eller vikarer. Det er en utvikling
                        som er veldig sterk i mange unionsland, som presser på også i Norge, og som
                        er et vesentlig politisk tema. 

Finanskrisen har ført til at nasjonalstatenes rolle er kommet inn i en
                        renessanse. Det var nasjonalstatene gjennom sine demokratiske valg og sin
                        økonomiske og politiske styrke som greide å dempe de negative konsekvensene
                        av finanskrisen. Derfor vil jeg understreke nasjonalstatens rolle, den
                        sosiale, progressive nasjonalstaten, slik vi har greid å bygge den opp i
                        Norge. 

I Norden er det mer jambyrdige forhold mellom folk enn det er for folk og
                        land lenger sør. Likevel er det klare forskjeller i de politiske
                        demokratiske valg. Vi har f.eks. sterkere plikter til eiendomsretten av
                        arealer i Norge enn det man har rundt oss – en stor fordel, sett fra
                        Senterpartiets ståsted. Vi har nasjonal kontroll med naturressursene,
                        hjemfall av kraftverk – en svært viktig sak som er håndtert på en god måte
                        av vårt parlament og av vårt folk. Vi har langsiktig forvaltning av
                        naturressursene fisk og skog, med forpliktende lovverk, som sikrer en
                        anstendig, forsvarlig drift av disse fornybare naturressursene. 

Men innenfor det at man er forskjellig, er det Senterpartiets langsiktige
                        linje at man ønsker å styrke det nordiske samarbeidet. Vi ønsker å styrke
                        det nordiske samarbeidet innenfor det faktum som jeg nå har beskrevet,
                        nemlig forskjellig tilknytningsform til Den europeiske union. 

Som statsråden var inne på: Grensehindre må konkret følges opp og vurderes i
                        hvert enkelt tilfelle ved en demokratisk prosess, ut fra en aksept for
                        forskjellig politisk verdigrunnlag. Men holdninga er til stede innenfor den
                        rammen som statsråden beskrev på en, etter min vurdering, svært god måte. 

Det er opplagt at det er enkelt og viktig å arbeide for samme tekniske
                        standard på utstyr som er vesentlig i hverdagslivet. Det er sjølsagt at vi
                        bør opprette en nordisk ombudsmann for å se på forskjellig
                        forvaltningspraksis innenfor det som burde være likt, slik som teksten er.
                        En burde arbeide for forenklet tollklarering av arbeidsmaskiner på
                        tidsavgrenset arbeidsoppdrag innenfor de ulike land, samtidig som
                        tollklareringa er slik at en ikke skal jukse i systemet. Det er også
                        forpliktelser knyttet til den forenklinga for dem som kommer innunder den. 

Det er viktig å vurdere godkjenning av yrkesutdanning i de enkelte land. Det
                        er viktig å vurdere arbeidstaker som bor i ett land og arbeider i et annet,
                        og som så rammes av yrkesskade, slik at vedkommende kan få rehabilitering
                        nærmest bostedet. 

Det vi snakker om, er en balanse, en balanse i det nordiske samarbeidet,
                        samtidig som man erkjenner nasjonalstatenes demokratiske særpreg.
                        Fremskrittspartiet sa at tida var inne for et grenseløst Norden.
                        Senterpartiet er sjølsagt ikke enig i det. En nasjonalstat innebærer
                        grenser, innebærer forskjeller ut fra den demokratiske situasjonen en er i. 

Altså: På mange områder er den særnorske situasjonen i Norge en stor fordel.
                        Det skal vi hegne om når det sikrer de svake gruppers demokratiske makt,
                        sikrer langsiktig forvaltning av naturressursene, men på andre viktige
                        områder må konkrete lover, forskrifter og regler endres, slik at en får en
                        bedre søm mellom innbyggerne i de ulike land. 

 Det gjøres mye bra og viktig arbeid på mange områder i det nordiske
                        samarbeidet. Selv sitter jeg i Næringsutvalget. Der har vi et vidt spekter
                        av saker – fra energi, forskning og innovasjon til romfartspolitisk
                        samarbeid. Dette er nok ikke veldig godt kjent blant folk flest, men mange
                        jeg møter, er opptatt av nordiske spørsmål og særlig på to områder. Det er
                        grensehindringer og samferdsel. 

Jeg har tidligere snakket mye om viktigheten av et tettere og bedre samarbeid
                        innen samferdsel, slik Helsingforsavtalen legger opp til, men det får vi
                        komme tilbake til igjen ved en senere anledning. I dag er det
                        grensehindringer som står på dagsordenen, og dette har hatt høy prioritet i
                        det nordiske samarbeidet gjennom det siste tiåret. 

Johan Lindblad fra Nordisk ministerråd i København sa det slik i et møte på
                        Grensetjenesten ved Morokulien den 2. mai i fjor: Regjeringene i Norden
                        satser stort på å løse grensehindringer. Den politiske interessen for dette
                        har blitt sterkere og sterkere, og man har nå innsett at landene ikke har
                        råd til disse hindringene i framtiden. 

Lindblad har helt rett, og dette kom tydelig fram på en konferanse om temaet
                        som ble avholdt i Stockholm i november i fjor. Der ble det presentert en
                        studie som viser at vi kan stimulere den økonomiske veksten i Norden
                        betydelig ved å redusere hindringer. De største utfordringene er innen
                        arbeidsmarked, handel og investeringer. Dette er godt beskrevet i mange
                        dokumenter, og jeg kommer ikke nærmere inn på disse områdene i dette
                        innlegget. La meg understreke at det er mange hindringer vi har løst, mange
                        som det jobbes med, og det gjøres mye bra arbeid med dette. Som andre har
                        vært inne på: Alt kan ikke løses, landene har forskjellig politisk syn i en
                        del saker, forskjellige lover og regler innen flere områder, og slik vil det
                        vel alltid være. 

Men noen saker burde etter mitt syn være enkle. Noen eksempler: saken om
                        svenske Sofia Berndtsson. I 2008, 24 år gammel, flyttet hun til Norge for å
                        spille håndball for Storhamar. Nå vil hun studere, men har ikke rett til
                        studielån verken fra Norge eller Sverige. Den norske lånekassa vil ikke gi
                        henne studielån, fordi hun ikke har arbeidet 100 pst. de to siste årene. Hun
                        har arbeidet i 60 pst. stilling i en barnehage og skattet til Norge, men
                        dette er ikke nok til å innfri kravet til studielån, sier Lånekassa. Den
                        svenske lånekassa kan heller ikke gi henne studiestøtte, for der krever de
                        at hun i løpet av de siste fem årene skal ha bodd to sammenhengende år i
                        landet. Slike saker må vi kunne løse. 

En annen sak som virker helt fastlåst, er saken om felles panteordning for
                        brus- og ølbokser – en bra miljøsak, som det jobbes mye med. Med den
                        teknologien vi har i dag burde dette være enkelt å løse, men slik jeg har
                        forstått det, er det organisatoriske hindringer i veien for å få dette til.
                        Slike saker virker ganske uforståelige for flere av oss. 

Et annet område jeg vil nevne, som andre har vært inne på, er utdanning.
                        Rigmor Andersen Eide var også inne på dette. Noen eksempler: Hvis du er
                        utdannet som bilverksmester i Sverige, så kan du ikke få tilsvarende jobb i
                        Norge. Men hvis du kommer fra Tyskland, går det greit. Forstå det den som
                        kan! Jeg trodde kanskje Sverige var noe større innen bilbransjen enn Norge.
                        Et annet eksempel er at en elektriker fra Island kan ikke få tilsvarende
                        jobb i Norge hvis vedkommende ikke har jobbet i to år på Island. Nå har den
                        sosialdemokratiske gruppen i Nordisk råd fremmet et forslag hvor vi ber om å
                        få en gjennomgang av disse problemstillingene og forslag til løsninger. Så
                        får vi bare håpe at denne saken får en bedre skjebne enn panteordningssaken. 

Som statsråd Aasrud sa i sitt innlegg, har lederen av Grensehinderforum, Ole
                        Norrback, gitt noen råd om hvordan vi kan jobbe videre. Han sier bl.a.: Vi
                        må fatte tydelige vedtak i saker, sette en tidsfrist for rapportering av
                        hver beslutning, gi klare politiske retningslinjer til de som utarbeider
                        beslutningsgrunnlag og som har ansvaret for oppfølgning. De årlige
                        tilbakemeldingene må bli tydeligere på oppnådde resultater, og forklare
                        eventuelle årsaker til at resultatene har uteblitt. Vi må lage tydelige
                        administrative regler for å kunne sammenligne og samordne implementering av
                        EU-direktiv og gi tydelige signaler om at nye unødvendige grensehindringer
                        ikke oppstår. 

Dette er gode råd som vi må ta med oss videre. 

Til slutt vil jeg gi honnør til statsråd Aasrud for det arbeidet som nå
                        gjøres. 

Det er bra at det nå arbeides med en handlingsplan, og jeg mener det er
                        viktige punkter i mandatet. Det skal defineres hva et grensehinder er,
                        problemet skal ha større fokus, man skal vurdere bedre måter å organisere
                        arbeidet på, og det skal forankres bedre i sektorene. Jeg ser fram til
                        arbeidsgruppens forslag som jeg håper blir klart til sesjonen i Oslo i 2013.
                    

 Grensehindre er så mangt. Det gjelder hvilke rettigheter man har over
                        landegrensene, hvor man bl.a. ikke får brakt varer over. 

Jeg vil litt tilbake til det jeg tok opp med statsråden i replikkordskiftet,
                        nemlig det som skjer på grensestasjonene. Mange av grensestasjonene i Norge
                        – og det er spesielt alvorlig på noen av dem – klarer ikke å holde
                        døgnåpent, og man stenger også på helligdagene. Dette skaper store problemer
                        for næringen generelt, og man har i flere år påpekt dette fra
                        fiskerinæringen bl.a. i Lofoten og Vesterålen. Man taper store beløp fordi
                        man blir stående på grensen med fisk som man ikke får tolldeklarert fort
                        nok, og man når ikke ut til kontinentet på den tiden man skal – dette til
                        tross for at Norge er en fiskerinasjon, og vi lever godt av det. Vi
                        eksporterer altså 38 millioner måltider hver dag, og da må vi i alle fall
                        tilrettelegge for at vi får ut det vi skal. 

Jeg er også blitt kontaktet av svenske politikere, spesielt etter episoden i
                        påsken da Bjørnfjell var stengt, og det ble stående 54 vogntog på norsk side
                        og 22 på svensk side. Dette skapte trafikale problemer, og det skapte
                        problemer for dem som måtte vente. De med fisk fra Lofoten og Vesterålen –
                        der det var mest trykk – var ikke blant dem, for de var oppmerksom på at
                        Norge hadde stengt for deklarasjon på grensen den tiden. 

Dette er et stort problem, og vi blir nesten latterliggjort utad. Det er
                        viktig for næringen at vi har åpne grenser, og vi snakker om veldig små
                        beløp for å rydde opp her. På toppen av det: Vi er jo et Schengen-land, vi
                        skal ha grensekontroll og være en del av det. Tollen på grensen har jo også
                        et overvåkingspotensial når det gjelder å ta det som eventuelt kommer
                        illegalt over grensen. Når grensen er stengt, er det selvfølgelig lettere å
                        komme over med ulovlige ting. 

Det er også et annet problem – litt til forslaget – som går på moms på
                        maskiner. Her har jeg også et eksempel: Over Bjørnfjell, på andre siden, er
                        det byggeboom på svensk side, der man bl.a. bygger ut leilighetshotell. Det
                        er tilrettelagt for snøscootere og andre ting man ikke får tilgang til i
                        Norge, noe som gjør at man har et voldsomt trykk på turismesiden. De
                        bedriftene som er på norsk side, som kunne vært inne og gitt anbud, har ikke
                        råd til å være med. Jeg har selv blitt kontaktet av en maskinentreprenør som
                        hadde tenkt å ta med en lastebil og en gravemaskin til en tredagers jobb der
                        oppe. Han ble stoppet på grensen. Han gikk inn på finn.no og fant ut at
                        dette gjaldt et beløp på 5 mill. kr, og så skal man legge 25 pst. på bordet
                        for å kunne ta maskinene over. Det er klart at en liten bedrift har ikke
                        kapital til å gjøre det. Så her er det noe som er galt, som man må gjøre noe
                        med. 

Vi kan se på den andre siden av grensen, på hva man gjør der. Selv jakter jeg
                        litt i Sverige, og der har man klart å få til at man slipper å stoppe for
                        deklarering av våpen. Dette kan man gjøre på nettet og skrive ut før man
                        drar. Så man er flink til å gjøre en del ting, men når det gjelder næring,
                        har man altså ikke klart det. 

Vi ser også at det er forskjellige regler når det gjelder grensepassering for
                        lokførere. Ikke alle svensker har godkjenning til å kjøre i Norge, men de
                        norske kan kjøre inn i Sverige. Med tanke på å lage en transportplan landene
                        imellom må man se til at det er like regler for alle. Derfor mener jeg at
                        bl.a. transport er viktig. 

I Helsingforsavtalen ligger det faktisk inne at det skal være en
                        transportminister – og her er det altså et brudd, for i dag har vi ikke det.
                        Det er også noe vi burde se på. Med en transportminister kunne man eventuelt
                        gå inn og se på grensehindre, der det ikke er åpent og fungerer, og man
                        kunne fått fokus på det – eventuelt sammen med en grenseombudsmann. Det
                        ville vært positivt for å ta tak i dette. 

 Det var en grundig og interessant redegjørelse fra samarbeidsministeren, hvor
                        hun synliggjorde og tydeliggjorde en del av utfordringene når det gjelder
                        grensehindringer. 

Etter at det danske Folketinget, som første parlament, gjennomførte en
                        tilsvarende debatt forrige fredag, følger nå alle de andre nordiske landene
                        opp. Etter mange år i Nordisk råd håper og tror jeg at dette kan være en god
                        vitamininnsprøytning for det samarbeidet som vi alle ønsker så sterkt. 

Til tross for det omfattende arbeidet som er gjort for å identifisere og løse
                        nordiske grensehindringer de siste årene, er det fortsatt noen temaer som er
                        gjengangere – for ikke å si verstinger – på området. Dette gjelder spørsmål
                        knyttet til utdanning, skatt og næring og ikke minst sosial- og
                        arbeidsmarkedsspørsmål. 

Det er gledelig at denne problematikken, som potensielt risikerer å ramme
                        grupper som allerede er svakere stilt på nasjonalt nivå, nå får
                        oppmerksomhet, slik vi f.eks. har sett gjennom den ekspertgrupperapporten
                        som ble offentliggjort så sent som i forrige uke. Dette er en grundig
                        rapport som på en god måte går til kjernen av aktuelle problemstillinger
                        knyttet til arbeid og sosiale ytelser, både på nasjonalt nivå og i
                        EU/EØS-perspektiv. Jeg forutsetter at funnene og løsningsforslagene benyttes
                        aktivt i det videre arbeidet i Nordisk ministerråd. 

Ikke minst gjelder dette arbeidet med å redusere grensehindringer for
                        funksjonshemmede. Ekspertgruppens rapport peker på en rekke praktiske og
                        formelle hindringer som fortsatt bidrar til å legge store begrensninger på
                        den enkeltes muligheter til å forflytte seg fritt i Norden, med samme
                        muligheter til livsutfoldelse som funksjonsfriske. I et internasjonalt
                        perspektiv har alle de nordiske landene et godt tilbud til innbyggerne med
                        funksjonshemninger, men på nordisk nivå mangler det fortsatt noe. Flere av
                        disse hindringene har vi kjent til i årevis og er påpekt av
                        Grensehinderforum og andre, og det er på tide å finne løsninger. 

Dette gjelder såpass ulike spørsmål som bruk av førerhund ved reiser, rett
                        til personlig assistent ved flytting over grensene, å kunne ta med seg et
                        tilpasset kjøretøy eller flytting for personer ved institusjon. Hvert enkelt
                        spørsmål rammer kanskje ikke mange, men er viktig og kan være sterkt
                        begrensende for den enkelte. Enkelte spørsmål, som muligheten til å flytte
                        mellom institusjoner i de nordiske landene, går også til kjernen av
                        muligheten for valgfrihet for individer og familien og i siste instans på
                        personlig verdighet. Nettopp derfor burde det også være mulig å finne gode
                        løsninger på denne typen saker. 

I ekspertgruppens rapport pekes det på en mulig fremtidig revidering av
                        dagens nordiske konvensjon om sosiale tjenester som en løsning for å fange
                        opp disse problemstillingene. Det er en mulighet jeg håper at de nordiske
                        regjeringene vurderer. 

Som sagt håper jeg de funnene og løsningsforslagene som ekspertrapporten
                        skisserer, nå brukes aktivt i arbeidet i Nordisk ministerråd og i Nordisk
                        råd. 

 Et av de oppdragene som jeg husker best fra min tid som president i Nordisk
                        råd, var oppdraget om å reise langt inn i de finske skoger for å møte
                        Nordens statsministre og overbevise dem om at vi trengte større politisk
                        kraft bak grensehinderarbeidet i Norden. Jeg fortalte da om tidligere
                        statsminister Poul Schlüter fra Danmark, som på oppdrag fra de nordiske
                        statsministrene hadde en særskilt oppgave med å gå på ministrene i de
                        forskjellige nordiske land og få dem til å gjøre noe med helt konkrete
                        grensehindringer. Jeg husker som minister at jeg fikk brev fra Poul Schlüter
                        med en liste – en kort, men viktig liste – med saker som jeg måtte gjøre noe
                        med. Det var ikke nok med det; etter noen måneder kom Poul Schlüter på mitt
                        kontor i Helsedepartementet og spurte hva jeg hadde gjort med det – han
                        hadde dette i oppdrag fra de nordiske statsministrene, inklusiv den
                        statsministeren jeg tjente den gangen. 

Jeg er overbevist om at et politisk trykk på dette nivået er nødvendig hvis
                        man skal få gjort noe med grensehindringer, for et statsrådsliv er rimelig
                        kort. Nå har jo noen statsråder sittet veldig lenge akkurat nå, men
                        gjennomsnittet er et statsrådsliv rimelig kort. 

Det å prioritere arbeidet med grensehindringer gir ikke nødvendigvis den
                        kortsiktige politiske uttelling, som jeg vel har noen mistenkt for å være
                        opptatt av. Derfor er det nødvendig at det er et kontinuerlig trykk fra
                        høyeste hold for å få dette gjort, for dette handler om folks hverdag, og
                        det er viktig for oss som folkevalgte og regjeringsmedlemmer. Så ble dette
                        grensehinderforumet etablert, med oppdrag fra statsministrene, så turen inn
                        i de finske skoger hadde et visst utbytte. 

Jeg mener det fortsatt står mye igjen å ønske seg når det gjelder det
                        politiske trykket på dette, men jeg er veldig glad for det politiske alvor
                        som vår nåværende samarbeidsminister legger bak dette, og det sterke
                        engasjementet som nå kommer til uttrykk i samtlige nordiske parlamenter. Det
                        er noe jeg aldri har opplevd før at man har hatt ett og samme tema på
                        dagsordenen så spisset som dette i løpet av en avgrenset tidsperiode. Det
                        viser at dette ønsker Nordisk råd å få gjort noe med. Grunnen til det er
                        ikke at man ønsker å fjerne alle mulige grensehindringer, for
                        grensehindringer kan være politisk begrunnet, og ha en god begrunnelse. Min
                        erfaring som statsråd var at grensehindringer hadde alltid en begrunnelse,
                        byråkratisk og teknisk – sånn må vi ha det her – men det var ikke alltid en
                        god begrunnelse, og det var ikke alltid en politisk begrunnelse. Det er de
                        grensehindringene vi må til livs, de som f.eks. gjør at det er ulike regler
                        når det gjelder trappehøyde, dørbredder og standard for baderom i de
                        nordiske land, og som koster samfunnet mer enn 1,4 mrd. kr. Slike
                        unødvendige grensehindre er for dyrt, selv i de nordiske samfunn som er så
                        godt stilt som de er. 

Forskjeller i nasjonale byggeregler fungerer som grensehindre i Norden og
                        begrenser husprodusenter som har import- og eksportaktiviteter. Det er ingen
                        grunn til at det skal være sånn. Svakt begrunnede grensehindre skaper
                        unødvendig plunder og heft for enkeltmennesker, som f.eks. hvis du er
                        utdannet bilverksmester i Sverige, kan du ikke få tilsvarende jobb i Norge,
                        men hvis du kommer fra Tyskland, går det greit. Hvorfor i all verden skal
                        det være sånn? Det er ikke politisk begrunnet, og det bør man gjøre noe med. 

Jeg synes også det er grunn til å si at i den situasjonen vi nå er i, hvor de
                        nordiske landene som er medlem av EU, og som har et modent forhold til det,
                        og vi som ikke er medlem av EU, men EØS-land, bør samarbeide mye sterkere
                        når det gjelder implementering av EU-direktiver. Det er altfor mange
                        eksempler på at ulik implementering skaper nye grensehindringer og gjør
                        dette grensehindringsarbeidet til et sisyfosarbeid – har du ikke før løst et
                        problem, så er det skapt ti nye. Derfor vil jeg gjøre meg til en sterk
                        talsmann for at man nå fortsetter det man har startet på i det nordiske
                        samarbeidet, både i Ministerrådet og i Rådet, med å sette felles
                        EU-interesser på dagsordenen. Det er nok av eksempler på der man ikke har
                        felles interesser, men der man har felles interesser, bør man samarbeide for
                        å unngå nye grensehindre påført oss fra Brussel. 

Akhtar Chaudhry hadde her overtatt
                        presidentplassen. 

 Debatten i Stortinget i dag om hvordan de nordiske landene best mulig skal
                        legge til rette for økonomisk vekst – og dermed mer velferd – gjennom å
                        bygge ned grensehindre, er en viktig debatt. Det er også – som flere har
                        vært inne på – en begivenhet i seg selv at de nordiske parlamentene
                        debatterer dette temaet nærmest samtidig. 

Statsråden skisserte i sin gode redegjørelse flere områder der de nordiske
                        landene bør samarbeide mer og samordnes bedre, for å bygge ned ulike
                        grensehindre. Flere andre har også vært inne på konkrete grensehindre som vi
                        må bygge ned. Jeg vil derfor ikke bruke noe mer tid på dette. 

Statsråden viste til arbeidet med handlingsplanen for grensehindre og kom
                        videre inn på det nordiske lovgivningssamarbeidet. Dette er viktige
                        innsatsområder for å få avklart hvordan vi kan tilnærme oss utfordringene på
                        en helhetlig måte. 

Jeg støtter fullt ut den skisserte framdriften og den balanserte
                        framstillingen i statsrådens redegjørelse. 

Sluttrapporten fra ekspertgruppen som ble nedsatt av Nordisk ministerråd, ble
                        – som vi alle kjenner til – nylig lagt fram. Der blir det skissert ca. 35
                        ulike grensehindre innenfor arbeids- og sosialområdet. Dette arbeidet vil
                        selvsagt være til god nytte i det videre arbeidet med handlingsplanen. Det
                        sier seg selv at det må et meget grundig og omfattende arbeid til for å
                        finne de rette løsningene på grensehindrene skissert i denne ferske
                        rapporten. De aller fleste av disse løsningene vil i sum få store
                        administrative og økonomiske konsekvenser. 

For det enkelte land vil det helt sikkert medføre at det også foretas en type
                        kost–nytte-vurdering. Med dette mener jeg: Vil de enkelte forslagene til
                        løsninger på det enkelte grensehinder lønne seg på sikt for det enkelte land
                        – og dermed for et samlet Norden? Populistisk sagt vil nok det enkelte land
                        spørre seg selv: What’s in it for me? 

Jeg er i utgangspunktet likevel optimistisk med tanke på å få bygd ned og få
                        fjernet flere av de aktuelle grensehindrene. Likevel må vi ha en viss
                        realisme i våre ambisjoner og målsettinger. 

Selv om vi i Norden er like på mange områder, er vi – som flere har sagt før
                        meg – også forskjellige, ikke minst med tanke på våre ulike
                        velferdsordninger, som er et resultat av ulike politiske partiers styring av
                        de respektive landene. Det praktiseres bl.a. ulike plikter og rettigheter i
                        arbeidslivet. Det enkelte land har delvis forskjellige sikkerhetsnett,
                        gjennom bl.a. trygde- og stønadsordninger. Noen land har også ordninger som
                        er spesielt tilpasset det enkelte lands målsettinger, f.eks. ulike ordninger
                        for å fremme likestilling mellom kjønnene. 

Et av grensehindrene som har vært pekt på, er pappapermisjonen, fedrekvoten,
                        som vi har politisk flertall for i Norge. Dette var også statsråden inne på.
                        Jeg vil likevel bruke litt tid på dette. 

Det kan godt være slik at fedre som er fra et annet nordisk land enn Norge,
                        og som har kone og barn i sitt hjemland, opplever det som urettferdig at de
                        ikke får tatt ut pappakvoten når de arbeider i Norge. Men jeg mener det vil
                        være feil at Norge skal finansiere en pappapermisjon, som er ment å fremme
                        likestilling i Norge, for innbyggere i et annet nordisk land, hvor de verken
                        har samme ordning eller samme politiske målsetting. Men dersom de andre
                        nordiske landene innfører pappapermisjon tilsvarende den i Norge, mener jeg
                        det vil være naturlig at de fedrene som jobber i Norge, men som bor i et av
                        de andre nordiske landene, får dette velferdsgodet også i Norge. 

Resten av taletiden min vil jeg bruke på noen av utfordringene med åpne
                        grenser. 

Åpne grenser er viktig for å stimulere til økt vekst og velferd. Vi i Norden
                        er også avhengig av åpne grenser i resten av Europa. Schengen-avtalen er
                        avgjørende, bl.a. for å få tilgang på nok arbeidskraft. Men vi ser også en
                        bakside av Schengen-medaljen. Vi opplever en økt tilreising av fattige
                        mennesker som kommer fra regioner med stor nød. Jeg forstår godt at de søker
                        hit, for vi har høy levestandard og gode velferdsordninger. Vi ser også en
                        økning i den organiserte kriminaliteten. Dette gir alle nordiske land store
                        utfordringer. Min oppfordring og mitt ønske er at vi i Nordisk Råd klarer å
                        fokusere enda mer på de utfordringene dette gir oss. Sammen kan vi utrette
                        mer med hensyn til disse utfordringene. 

 Norge er i en unik situasjon. Vi er heldige som har lav arbeidsledighet og
                        mange ledige jobber – ikke bare jobber som betinger høyt kvalifisert
                        arbeidskraft, men innenfor veldig mange områder, også jobber som ikke
                        betinger mer enn videregående utdanning. 

Grensehindre og grenseproblematikk har vært tema i lang tid, og mye har blitt
                        løst. Utenlandske arbeidere fungerer bra, spesielt nordiske arbeidere. Det
                        er små språkproblemer, de er vant til den samme måten å jobbe på, og de
                        kommer fra noenlunde samme kultur. 

Men det kan oppstå store problemer når de blir syke, når de blir permittert,
                        eller når de blir oppsagt. Det er lang ventetid for å få sykepenger, noe jeg
                        mener burde gå helt automatisk. Det har vært veldig lang ventetid for å få
                        dagpenger og E301-skjemaet. Jeg ble veldig glad da jeg hørte at ventetiden
                        var nede i tre uker, og vil takke for at dette problemet er blitt tatt på
                        alvor. Jeg har tre ganger stilt ulike statsråder spørsmål i denne saken og
                        har mast. Jeg er veldig glad for at dette ser ut til å ha ordnet seg.
                        Ventetider skaper sosiale problemer og belaster sosialsystemene unødig. 

Det har oppstått et nytt problem. Jeg får mange henvendelser som følge av
                        innstramninger i hvordan permitteringsreglementet i Norge praktiseres. Det
                        fører til at mange ikke har rett til dagpenger ved permittering. Dette
                        rammer i stor utstrekning utenlandske arbeidere som jobber innen anleggs- og
                        bygningsbransjen, hotellbransjen og servicesektoren, men også innenfor
                        helsevesenet. Det er uklart hva som regnes som sesongarbeid. Man ser også at
                        ulike ansatte fra samme bedrift behandles forskjellig av Nav. Permitterte
                        har rett til dagpenger i det landet de jobber, men blir de oppsagt, er det
                        landet de bor i, som er ansvarlig for utbetalingen. Kanskje er grunnen til
                        innstrammingene i reglementet nettopp det ministeren sa i stad – man ønsker
                        ikke å eksportere trygdeordninger. 

Men dette rammer også dem som jobber og bor i samme land, det rammer også
                        nordmenn. Jeg ber derfor regjeringen ta en gjennomgang av hele
                        permisjonsreglementet og sørge for en rettferdig ordning som gir
                        arbeidstakere – uansett hvilket land de kommer fra – informasjon og
                        forutsigbarhet når det gjelder hvilke rettigheter de har før de tar imot en
                        jobb, ikke den dagen de blir permittert. 

Et annet problem er arbeidsgiveravgiften. Svenske arbeidere som tar jobb i
                        Norge, får ikke lov til å jobbe ved siden av i Sverige, selv om de ikke har
                        en full stilling. Grunnen til at norske arbeidsgivere krever dette, er at de
                        må betale svensk arbeidsgiveravgift, noe som er mye dyrere. Dette hindrer at
                        de svenske arbeiderne kan arbeide det de har muligheten til i hjemlandet,
                        samtidig som de har en jobb i Norge. Jeg ser det som et stort grensehinder
                        og mener at det er noe som lett kan fjernes. 

Rehabilitering har vært tatt opp. Det jobbes nå med bilaterale avtaler om
                        rehabiliteringsspørsmålet, og Fremskrittspartiet mener det skal være mulig å
                        ta rehabilitering i hjemlandet i de tilfellene det er riktig. Vi ønsker
                        imidlertid å få utredet dette grundig, sett opp mot IA-avtalen og de krav
                        som vi setter til oppfølging av den sykmeldte, slik at vedkommende skal
                        komme raskt tilbake til jobb og også delta delvis i arbeidet i sykmeldings-
                        og rehabiliteringsperioden, noe vi ser kan bli vanskelig i de tilfeller der
                        den sykmeldte oppholder seg i hjemlandet. 

Så var det fedrekvoten, som også ble tatt opp av Tove-Lise Torve.
                        Fremskrittspartiet er ikke for å eksportere veldig mange trygdeordninger,
                        men vi ønsker rettferdige ordninger, og vi ønsker likestilling. Dette er et
                        likestillingsspørsmål. Det er kjønnsdiskriminering hvis svenske damer skal
                        kunne opparbeide seg den fedrekvoten som svenske menn skal ta ut, og norske
                        menn som jobber i Norge, ikke skal få ta ut sin fedrekvote i Sverige. Dette
                        handler om kjønnsdiskriminering. Hvis man ikke ønsker å eksportere den type
                        trygdeordninger, får det gjelde for alle, og da må det komme klart fram,
                        også sånn at de som er i situasjonen, er informert om det før de kommer opp
                        i den. 

Jeg skal ikke si at det bare er én måte å løse det på, men løsningen som kan
                        benyttes, er det at fedre og mødre opparbeider sine rettigheter hver for
                        seg, knyttet til sin lønn og sitt arbeidsforhold. 

Når det gjelder søknad om uføretrygd, er det også problematisk hvis en person
                        har jobbet i f.eks. 20 år i Sverige og ti år på Island, eller om det så er i
                        Norge, og kommer tilbake til hjemlandet – i dette tilfellet Island – hvor de
                        får innvilget 30 pst. uføretrygd, og så ønsker ikke det andre landet, hvor
                        hun jobbet tidligere, å innvilge uføretrygd fordi de mener hun kan jobbe i
                        spesielle tilfeller. 

Det er en del problemer som følger med trygdeordningene våre, og jeg tror
                        spesielt det er viktig å gå nøye gjennom alt vi har av trygdeordninger, med
                        tanke på at vi nå må forholde oss til hele Europa, ikke bare Norden. 

 Dette bærer preg av at det er en utrolig viktig debatt vi er samlet om i dag,
                        og det går som en rød tråd at politikere må ta styring i
                        grensehinderarbeidet. Grensehindre svekker veksten og gjør det vanskelig for
                        nordiske borgere å pendle mellom landene – det har vi mange eksempler på.
                        For å løse hindringene trengs mer politisk vilje og klare ordrer til
                        byråkratiet. Politisk vilje har det kanskje vært lenge, men det har manglet
                        handling, og det er ikke andre enn oss politikere som kan gjennomføre dette.
                        Hvem ellers skal gjennomføre det? Vi vil, men vi får det ikke til. 

Både Grensehinderforum og Nordisk Råd har fokus på disse sakene, så det er
                        ingen unnskyldning at vi ikke kan sette i gang nå og ha enda mer trykk i
                        det. Nordens Faglige Samorganisasjon har blant annet påpekt at Nordisk
                        ministerråd og Grensehinderforum gjør en god jobb og ikke minst retter
                        oppmerksomheten mot grensehindre, men er noe svekket når det gjelder
                        løsningene – det har vi mange eksempler på. Jeg vil sitere Ole Norrback,
                        Grensehinderforums leder: 

«Grensehindre skapes i raskere takt enn vi rekker å løse dem.» 

Hvis så er tilfelle, er vi i hvert fall nødt til å gå i gang enda mer enn vi
                        har gjort. 

Alle er enige om at hvis vi avskaffer grensehindre, er det mulig å få en
                        samfunnsøkonomisk gevinst for hele Norden – og det må være i alles interesse
                        – som vil bidra til å gjøre Norden til en mer framtidsrettet region. Mange
                        tusen personer pendler hver dag over grensene mellom de nordiske landene.
                        Mange flytter fra et land til et annet på grunn av jobb, studier – og
                        kjærlighet, som det ble sagt tidligere. Arbeidskraftens økte bevegelighet
                        over grensene bidrar på en positiv måte til samarbeidet mellom landene. 

Så vil jeg avslutningsvis si litt om bl.a. et grensehinder som undertegnede
                        har vært veldig opptatt av, og som jeg har fått mange henvendelser om. Jeg
                        skal prøve på min gebrokne svensk – stenografene skal få dette brevet
                        etterpå, ikke vær redd. Jeg skal referere en mail som jeg fikk fra en
                        svenske, og han skriver som følger: 

«Emne: Svensk bil i Norge som pendler. 

Hej, 

Skriver då jag såg ditt namn i ett liknande ärende. 

Jag är enslig pendler till bolig Sverige där jag tillsammans med sambo
                            har ett selvstendig bolig. 

Både enligt svenska och norska skatteetaten är jag bosatt i Sverige. Jag
                            beskattar endast min inkomst från jobb inom Norge i Norge, övrig inkomst
                            og förmögenhet skattas i Sverige. 

Dock har jag svårt att få till mitt pendlande mellan jobb i Kongsberg och
                            bostad i Göteborg då jag enligt svenska og norska tullregler: 

Enligt svenska regler måste jag ha svensk bil i EU som bosatt i Sverige. 

Enligt norska regler måste jag ha norsk bil i Norge. 

Det vill säga att jag måste ha en bil på vardera sida grensen. 

Det finns en möjlighet i den norska forskriften för de båda
                            tullmyndigheterna att enas: 

Midlertidligforskriften säger: 

«Anses en person å ha fast oppholdssted i mer enn ett land etter de
                            nordiske lands lovgivning, løses tvisten ved en konsultasjon mellom de
                            berørte lands tollmyndigheter. Tollregionen foretar konsultasjonen.»
                        

Enligt tollvesendet används dock inte konsultasjon med Sverige av praksis
                            i mitt fall. Med referens till det liknande ärendet, vad sker för att
                            förändra situationen? 

Med Vänliga Hälsningar…» 

Når jeg tar opp denne problemstillingen også fra talerstolen, er det faktisk
                        fordi det ikke bare er dette tilfellet. Jeg ble klar over et liknende
                        tilfelle fra Hattfjelldal kommune, en av de nærmeste kommunene til hvor jeg
                        kommer fra. Man klarer altså ikke å løse det – det er det denne personen
                        bl.a. refererer til. Jeg mener at sånn kan vi ikke ha det i framtiden. Hva
                        er det vi konkurrerer om ute i distriktene? Vi konkurrerer faktisk om
                        arbeidskraft. Kan vi løse tingene ved å bruke hverandre i Norden, kan vi
                        ikke la så rigide regler slå ut slik som i dette tilfellet. Jeg vet ikke hva
                        som kommer til å skje med denne karen, om han sier opp jobben og må flytte
                        tilbake igjen, men sånn kan vi ikke ha det. Derfor synes jeg dette er en
                        viktig debatt, så jeg mener at vi i fellesskap kan løse dette. 

 Dette har så langt vært en meget god debatt, som jeg håper setter større fart
                        i arbeidet med å fjerne grensehindre. 

Jeg er glad for at alle partiene har samlet seg om fem konkrete forslag som
                        regjeringen blir bedt om å vurdere. I tillegg til de fem forslagene lå det i
                        dag på våre bord forslag fra Høyre, som jeg vil kommentere. 

Når det gjelder forslag nr. 6, fra Høyre, er dette både omfattende og, vil
                        jeg tro, meget kostbart å gjennomføre, fordi EØS-landene blir en del av
                        dette. Rekkevidden av dette må da bli, etter det jeg forstår, ganske enorm.
                        Derfor blir det vanskelig å vedta å be regjeringen vurdere noe som vi
                        egentlig vet svaret på allerede nå. Jeg håper statsråden kanskje kan si litt
                        om dette i et avslutningsinnlegg senere. Jeg vil så langt be
                        regjeringspartiene om å gå imot dette forslaget fra Høyre, fordi det er så
                        omfattende som det er. 

Når det gjelder Høyres forslag, nr. 7, synes jeg dette er et viktig forslag
                        som vi må kunne stille oss bak alle sammen. Når det gjelder forslag nr. 8,
                        stiller jeg spørsmål ved om forslaget er nødvendig. Tidligere var vel
                        saksbehandlingstiden på over tre måneder, mens den nå er nede i tre uker.
                        Jeg føler at det er vanskelig å komme lenger ned enn det, og synes at tre
                        ukers behandlingstid må være akseptabelt. Så jeg ber om at Høyre vurderer
                        det forslaget, om det i det hele tatt er nødvendig å fremme det, eller om de
                        kan trekke det. Jeg håper statsråden kan si litt om disse tingene i sitt
                        sluttinnlegg. 

Jeg synes det er bra at det i debatten er kommet fram så mange klare
                        eksempler på grensehindre som folk føler skaper problemer for mobilitet over
                        grensene og muligheter for arbeid og studier. Jeg synes det siste innlegget,
                        fra Tor-Arne Strøm som refererte et brev fra en svensk pendler, forteller
                        veldig mye om hva vi egentlig står overfor. Vi har vel alle fått en del
                        slike henvendelser i årenes løp. Dette gjelder etter mitt syn livskvalitet,
                        økonomi og bosetting, og det gjelder verdiskaping i de nordiske landene. Jeg
                        er sikker på at statsråden vil ta med seg eksemplene og innspillene som er
                        kommet i debatten, i det videre arbeidet for å fjerne flere unødige
                        grensehindre i tiden som kommer. 

 De talere som heretter får ordet, har en taletid på inntil 3 minutter. 

 Først vil jeg takke statsråden for hennes redegjørelse, som jeg syntes var
                        veldig god og fyllestgjørende, og som føyer seg inn i rekken av andre gode
                        redegjørelser fra de andre i regjeringen. 

Når det gjelder debatten om grensehindre, viser det seg at det er svært få
                        politiske skillelinjer. Det er et felles nordisk ønske om å bygge ned flest
                        mulig hindre. I Nordisk råd er det unison enighet om at dette er et område
                        som vi må fokusere på, og det er derfor fantastisk flott at alle de nordiske
                        parlamentene klarer å sette opp en debatt om akkurat dette temaet nesten
                        samtidig. Dette gir et klart signal til nordiske borgere om at vi ønsker å
                        ta fatt i dette i enda større grad enn tidligere. Rent parlamentarisk er det
                        også bra fordi regjeringene ser at parlamentarikerne er utålmodige, og at de
                        har støtte til å arbeide aktivt med dette. 

Bakgrunnen for debatten i dag er enkel: Vi ønsker at det skal være god
                        mobilitet mellom landene. Dette stimulerer et godt arbeidsmarked, samtidig
                        som samkvemmet mellom de nordiske landene alltid har vært godt. Dette ønsker
                        vi skal fortsette. 

Samarbeidsministeren pekte i sin redegjørelse på flere områder der det er
                        grensehindre mellom landene. Jeg vil likevel trekke fram et område som i
                        noen tilfeller fører til grensehindre: tradisjon. I de forskjellige nordiske
                        landene er det ulike tradisjoner som også befester seg i regler. Slike
                        regler kan føre til grensehindre. Derfor må også denne dimensjonen inn i de
                        vurderingene som blir gjort for å fjerne hindre. I slike tilfeller må
                        regjeringen være en god partner for bransjer for å legge til rette for at
                        slike hindre også kan fjernes. Dette tror jeg vil bli fulgt opp i arbeidet
                        med bl.a. å definere hva grensehindre er. 

Jeg har vært i kantinen her på Stortinget og drukket kaffe med kollegaer der
                        grensehindre har vært et tema. Det har selvfølgelig vært diskutert uformelt
                        – og dette er en tid siden. Det som slo meg, var at noen trekker på
                        skuldrene og sier at ja, sånn er det, det er vanskelig å gjøre noe med –
                        dette har vi diskutert mange ganger før. Det er altså en slags oppgitthet.
                        Derfor er det nå veldig bra at samarbeidsministeren så klart sier at
                        regjeringen i hvert fall ikke har en sånn holdning, snarere tvert imot, vil
                        jeg si. Det er en proaktiv holdning til at man skal arbeide for at når det
                        skal foretas ny lovgivning, skal denne vurderes også i et
                        grensehinderperspektiv. En skal systematisk gå gjennom gjeldende lover,
                        regler og forordninger for å se på muligheter for å fjerne grensehindre.
                        Kort sagt synes jeg redegjørelsen fra regjeringen viser at neste gang jeg
                        drikker kaffe og grensehindre er et tema, er det jeg som med et skuldertrekk
                        kan si at ja, dette er saker som nå er løst. 

 «Men vi kan jo ikke se den grense under vann» er en av de udødelige
                        replikkene til Heide-Steen jr., og han mente kanskje at det var et
                        konkurransefortrinn for russiske u-båter så lenge de ikke gikk på grunn. 

Det nordiske samarbeidet går selvfølgelig ikke på grunn, men det er til
                        hinder for utveksling – og for utveksling av arbeidskraft over grensene. Vi
                        har alt fra de store hindrene, som Per-Kristian Foss var inne på i
                        replikkvekslingen her når det gjelder bank, hvor man nå faktisk tolker et
                        felles regelverk på en slik måte at norske banker framstår som svakere enn
                        de skulle gjøre, til tross for at de har strengere regulering enn sine
                        nordiske kollegaer – det er så alvorlige problemstillinger at det kommer til
                        å få fokus uansett – og helt ned til de små, irriterende hindrene for
                        enkeltmennesker. Jeg bor selv rett ved grensen. Dette dreier seg om jobb,
                        det dreier seg om skole, slik som man har vært inne på i debatten, og det
                        dreier seg om ergrelser for enkeltmennesker, slik som Høybråten så godt
                        beskrev det. Det er sånn at det ikke alltid får så veldig mye oppmerksomhet,
                        men det fortjener stor oppmerksomhet, for det er klart at i grensetraktene
                        er dette en viktig del av det å skape vekst og utvikling – det dreier seg om
                        utveksling begge veier. 

Det var bra at representanten Sønsterud tok opp det med samferdsel. Det er
                        klart at det at vi ikke er medlem av EU, gjør at det ofte er en hvit flekk
                        på kartet på den andre siden av grensen. Ved planlegging av
                        samferdselsprosjekter og utveksling bør man i hvert fall vite hva som er på
                        den andre siden av grensen. Samferdsel må alltid ha fokus. 

Jeg synes også det med konsekvensutredninger når man innfører nye regler, er
                        viktig. D-nummeret har jeg hatt oppe med finansministeren tidligere. Det
                        dreier seg om at man personlig må møte opp på et skattekontor for å få
                        D-nummer. Jeg hørte en historie i dag om en sjåfør fra Sunne som skulle
                        begynne hos et transportselskap i Eidskog. Han må altså bruke én dag for å
                        reise til Lillestrøm for å få det D-nummeret ved personlig frammøte. Så her
                        har Høyres forslag veldig mye for seg. Det går også andre veien. Hvis en
                        nordmann som bor på Flisa, mitt hjemsted, reiser til Sysselbeck, som er
                        fem–seks mil unna, tar seg jobb og flytter, må han også, når han skal flytte
                        tilbake, dra til Hamar eller Lillestrøm for å få bekreftet sin identitet for
                        å komme tilbake til Norge. Det mener jeg er uønskede hindringer. 

Jeg hadde håpet at alle partiene kunne støtte de forslagene Høyre har lagt
                        fram, for det gjelder å fokusere på de små hindringene og få rettet opp de
                        hindringene som faktisk ergrer folk daglig. 

 Det er en spennende debatt som nå pågår i alle de nordiske landene – nesten
                        parallelt, og jeg synes det er flott å være en del av den. 

Takk til samarbeidsministeren for en god innledning til denne debatten. Jeg
                        synes hun viser mange av de utfordringene vi står overfor, også mulige
                        løsninger. 

Grensehinder er vel kanskje noe av det som det nordiske samarbeidet bør klare
                        å gjøre noe med. Det finnes på mange felt. Debatten viser også at det er
                        omfattende og spennende. Det dreier seg om folks hverdag. 

Ett av hindrene som vi sosialdemokrater i Norden har snakket mye om, er
                        grensehinder når det gjelder yrkesutdanning, altså forslag nr. 4, der det
                        henstilles til regjeringen å finne en nordisk løsning for rett for
                        yrkesutdannede til å arbeide i sine yrker i de nordiske landene på basis av
                        sin nasjonale yrkesutdannelse. For det er jo slik at ikke alle nordiske land
                        godkjenner andre nordiske lands utdannelser, også med begrunnelse i
                        lovverket og at andre ting ikke er i samsvar. En mulighet som er skissert,
                        er å innføre suppleringskurs, slik at en raskt kan få på plass det som
                        kreves. Det er også noe som Nordisk grensehinderforum har anbefalt. 

Jeg har lyst til å komme med et par eksempler. En islandsk elektriker kan
                        oppleve ikke å få autorisasjon i Norge, dersom han ikke har arbeidet i to år
                        i hjemlandet sitt. Spørsmålet er: Er utdannelsen så ulik? Er det ikke
                        samfunnsmessig dyrt hvis vi setter slike begrensninger i et marked som skal
                        være ett? Og vi har jo bruk for kompetansen. 

Det finnes også grensehinder innenfor helse og autorisasjoner. Et eksempel
                        jeg vil dra fram, er naprapater. Naprapat er en autorisert tittel i Sverige,
                        men ikke i Norge. Det kan ha konsekvenser for pasientsikkerheten i Norge. En
                        person som fratas sin autorisasjon på grunn av dårlig arbeid i Sverige, kan
                        fritt jobbe her i Norge, som ikke krever den samme autorisasjonen. Det
                        forslaget som vi vedtok på sesjonen i Nordisk råd sist høst om et felles
                        nordisk register for helsepersonell, er derfor viktig å få på plass. Uten
                        det kan man ikke fange opp slike situasjoner, fordi det trengs en
                        autorisasjon som kan mistes dersom en gjør en dårlig jobb og misligholder
                        yrket sitt. Uten det registeret på plass har det vist seg å være fritt fram.
                        Hvis vi ikke har en lik praksis i forhold til autorisasjoner innenfor helse,
                        kan vi se at det kan gå ut over pasientsikkerheten. 

Mobiliteten i arbeidskraften i Norden har utfordringer, og vi trenger
                        hverandres arbeidskraft. Det er enkelt å flytte rundt – språk, kultur og
                        samfunn er ganske likt. Da må vi ikke lage rigide ordninger som hindrer at
                        vi bruker hverandres kunnskap og kompetanse. 

De utfordringene jeg skisserer, og som er skissert her, kan la seg løse ved
                        samarbeid om utdannelse og autorisasjonskrav. Jeg synes en debatt som dette
                        kan vise oss disse utfordringene og sette dem på den politiske dagsordenen.
                        Så skal vi løse dem. 

 Konklusjonen etter denne debatten, med et godt antall talere, er at dette er
                        en problemstilling som vi er enige om at vi skal løse. Jeg må likevel si at
                        jeg er overrasket over det fokuset som mange talere har hatt på at her må
                        det finnes et ganske stort antall unntak, på grunn av særnorsk politikk.
                        Hvis alle land skulle innta en slik holdning, ville vi aldri kunne få et
                        grensefritt Norden, vi ville alltid få nye og betydelige grensehindre. 

For om lag et år siden hadde Aftenposten et intervju med den svenske
                        handelsministeren. Der gikk hun igjennom en rekke handelspolitiske
                        hindringer som hun mente Norge hadde overfor Sverige. På en forbilledlig
                        måte pekte hun på galskapen i mange av disse hindringene. Jeg kunne godt
                        tenke meg at samarbeidsministeren benyttet noe tid til å redegjøre for hva
                        norske myndigheter har gjort med tanke på de punktene som Sveriges
                        handelsminister pekte på i den artikkelen. 

Til slutt vil jeg si at Fremskrittspartiet støtter de tre forslagene som
                        Høyre har fremmet i debatten. 

 Jeg har bare lyst til å kommentere Bendiks H. Arnesens kommentarer til Høyres
                        tre forslag. Jeg er litt overrasket over at nestlederen i delegasjonen til
                        Nordisk råd innfører en ny ordning, nemlig at alle grensehindre som skal
                        bekjempes, ikke skal koste noen penger. Det er et nytt prinsipp. Forslag nr.
                        6 kan koste noen penger, men det forutsetter at alle de nordiske lands
                        ungdommer kommer til Norge for å studere – hvis det ikke er en gjensidig
                        fordel. Ved å fjerne grensehindringer på dette området kan vi norske borgere
                        ha en fordel i andre land og nordiske borgere også ha en fordel i Norge. Jeg
                        er overrasket over at man er så forsiktig med å be sin regjering vurdere et
                        forslag som kan koste noen penger, men som kan gi fordeler til unge borgere. 

Når det gjelder kommentarene til forslag nr. 8, tror jeg de skyldes mangel på
                        kunnskap om ordningen. Jeg har selv sendt et skriftlig spørsmål til
                        finansministeren som ble besvart i forrige uke. Der redegjøres det ganske
                        riktig for at saksbehandlingstiden har gått ned, men det er fortsatt stor
                        reiseavstand til de fleste skattekontor hvor dette kan løses. Det har man
                        begynt å lage en ordning for som jeg synes er fornuftig. Ordningen går ut på
                        at fremfor at du skal reise til skattekontoret, kan skattekontoret komme til
                        deg, f.eks. til Sør-Varanger, noen dager i uken for å ta unna der hvor det
                        er ganske store mengder med andre arbeidstakere. Tilsvarende ordninger kan
                        man innføre andre steder. Jeg ber altså om at man gjør mer av det man har
                        begynt på i den rød-grønne regjeringen, men selv det er man tilbakeholdne
                        overfor. 

Med en slik holdning til å fjerne grensehindre tror jeg intet blir gjort.
                        Intet blir gjort – det er altså regjeringspartiets ståsted. Jeg beklager
                        det, men jeg registrerer at man ikke engang vil be sin egen regjering om å
                        vurdere å fjerne grensehindringer på dette området. 

 Ord som «historisk» og «enestående» har vært brukt om debatten som
                        gjennomføres her i Norge i dag og i de andre nordiske landene enten før
                        eller etter oss. Temaet skaper engasjement og viser utålmodighet når det
                        gjelder urimelige grensehindre. 

Jeg har noen få kommentarer til Høyres tre forslag. 

Jeg har forståelse for bekymringene til Bendiks H. Arnesen for at forslag nr.
                        6 kanskje er for dyrt, og spørsmålet om forslag nr. 8 er nødvendig. Likevel
                        velger Kristelig Folkeparti å støtte forslagene fra Høyre. Dette er
                        henstillinger til regjeringen om å vurdere, og det må være uproblematisk,
                        mener jeg, å få en vurdering av disse hindringene fra regjeringen. 

 De nordiske landene har få innbyggere, og det er viktig å få til et bedre
                        samarbeid innenfor helsesektoren. Spesielt gjelder kanskje dette dem som har
                        sjeldne sykdommer. Velferdsutskottet har hatt oppe en sak hvor de har
                        oppfordret til å danne et kompetansesenter for å kunne utveksle erfaringer
                        og gi raskere diagnose og et bedre behandlingstilbud til pasienter med
                        sjeldne sykdommer. Dette er en sak som det haster med, for det gjelder
                        personer hver eneste dag som ikke får den helsehjelpen de trenger. 

En annen ting er transportordninger og brukerstyrt personlig assistanse, som
                        var nevnt her. Der er det ikke bare grensehindringer mellom landene, der har
                        vi grensehindringer mellom de norske kommunene. I Oslo er det også
                        grensehindringer mellom de ulike bydelene: Flytter man fra en bydel til en
                        annen, mister man retten til brukerstyrt personlig assistent og må søke på
                        nytt. Så det er nok et problem som Norge må løse nasjonalt før man kan
                        forvente at det kan løses gjennom de nordiske land. Jeg håper at det skjer. 

Når det gjelder autorisasjoner, som Sonja Mandt tok opp her, tror jeg det
                        også er viktig. Naprapatene, som var nevnt, har vært autorisert siden 1994 i
                        Sverige. Det er også en offentlig utdanning i Finland. Det er over 900
                        naprapater i Sverige og nærmere 400 i Norge nå. De behandler flere tusen
                        pasienter hver dag, og de oppnår ikke autorisasjon og får heller ikke
                        samarbeide med det offentlige helsevesenet eller med Nav-kontorene i Norge.
                        Det hindrer de svenskene som har muligheten til å jobbe i det offentlige
                        helsevesenet i Sverige, i å ta jobb i det offentlige helsevesenet i Norge. 

Jeg tror det er sendt inn en søknad om autorisasjon i Norge, og jeg håper
                        også at de andre nordiske landene godkjenner de utdanningene, som vil utvide
                        behandlingstilbudet innenfor den sykdomsgruppen mange rammes av i våre
                        nordiske land, nettopp muskel- og skjelettsykdommer. 

Så er det håndhevelse av straffer. Jeg har tatt opp en sak i Nordisk råd, men
                        jeg har fremdeles ikke fått svar fra de ulike regjeringene. Spørsmålet ble
                        sendt inn 18. januar, det er tre måneder siden, svarfristen skal være seks
                        uker. Det gjelder mennesker som har blitt fratatt retten til å holde dyr, og
                        som flytter til et annet land og får lov til å holde dyr der. Jeg mener at
                        her bør man kunne samordne seg innenfor Norden på samme måte som man gjør
                        når man mister sertifikatet, f.eks. på grunn av fyllekjøring – da har man
                        ikke lov til å kjøre i de andre landene heller. Mister man retten til å
                        holde dyr på grunn av grov mishandling eller vanskjøtsel, bør man heller
                        ikke kunne ha den retten i de andre nordiske landene. Jeg er spent på svaret
                        når det kommer. 

Jeg vil minne om at det kommer veldig mange utenlandske arbeidere til Norge
                        for tiden. Komiteen var og snakket med Skatt vest i forrige uke, og de kunne
                        fortelle at det var 2 500 nye søknader om skattekort fra utlendinger bare i
                        februar. Det er en stor utfordring både å ivareta våre trygdeordninger og å
                        ivareta likebehandling av dem som kommer hit for å jobbe. 

 Jeg har oppfattet at debatten begynner å gå mot slutten og har lyst til å
                        takke for mange gode innspill. Debatten her har vist at det er stort
                        engasjement for nordiske spørsmål og da i særdeleshet knyttet til
                        grensehindre. Jeg skal bare kommentere veldig kort noen av de forslagene som
                        har kommet opp. 

Når det gjelder utfordringene knyttet til merverdiavgift ved innføring av
                        forskjellige typer maskiner og andre ting, jobbes det nå i Sverige med å se
                        på hvordan man kan forenkle ordningen. Fra norsk side følges arbeidet tett,
                        og det gjøres også tilsvarende vurderinger i Norge. Men som det ble sagt
                        her, er det et arbeid som er krevende, for man må sørge for at
                        kontrollordningene er gode. 

Det har også vært mange spørsmål knyttet til Bjørnfjell her i dag, og jeg har
                        nå sjekket det opp og fått beskjed om at det har vært møter mellom
                        departement, næring, fylkeskommune og etat med sikte på å få til utvidet
                        åpningstid i høytidene neste år. 

Det er andre saker som også har vært nevnt. Jeg tror mange av de
                        grensehindrene som har vært i fokus i dag, dreier seg om trygd og sosiale
                        forhold. Det er en nordisk konvensjon om trygd som er reforhandlet nå, og
                        som man tar sikte på å underskrive i et møte mellom de nordiske
                        sosialministrene i juni 2012. Det er også en konvensjon om bistand, der det
                        ble laget et utkast i 2006, som det nok, på bakgrunn av den rapporten vi har
                        nå, er grunn til å se på igjen og sørge for at blir videreført. 

Ellers har jeg bare lyst til å nevne noen få andre poeng. Jeg ble spurt om å
                        kommentere de forslagene som ble reist av Per-Kristian Foss. Bendiks H.
                        Arnesen kommenterte dem, men jeg vil bare se litt på ordlyden i forslag nr.
                        6. Det er ingen ordlyd der hvor det står at man skal vurdere: «Det
                        henstilles til regjeringen (…) å harmonisere reglene.» Det er et forslag som
                        jeg på stående fot ikke er i stand til å se konsekvensen av. Da må man kunne
                        reglene, hvordan de er i de enkelte landene. Jeg vil anbefale at man i alle
                        fall bruker noe tid på å utrede dette før man bestemmer seg for at man skal
                        henstille. 

Så har jeg helt til slutt bare lyst til å si at arbeidet med grensehindre er
                        spennende og krevende. Det begynner etter hvert å bli ganske mange
                        forskjellige instanser som jobber med grensehindre, og jeg mener at det
                        initiativet vi tar nå, både til en utarbeidelse av en handlingsplan og for å
                        se på organiseringen, er et viktig arbeid. Jeg tror det er viktig at vi tar
                        med oss det også i det videre arbeidet, slik at det ikke blir så mange
                        instanser at vi til slutt går oss litt vill i alle som skal drive innefor
                        det feltet. 

 Bare en kort merknad: Jeg har selvfølgelig ikke til hensikt å stoppe arbeidet
                        med grensehindre fordi det koster penger. Det vi går for i dag, koster
                        penger, det må vi ikke være i tvil om, men vi har vel alle sans for at det
                        skal gjøres. 

Når det gjelder forslag nr. 6 og de øvrige forslagene, står det ikke at det
                        henstilles å vurdere, det står at det henstilles å gjøre det. Så hvis Høyre
                        mener at det er «vurdere» som skal stå der, så må det rettes opp. Slik det
                        står i alle tre forslagene nå, står det at man henstiller til regjeringen å
                        gjøre det. 

 Bare en kort merknad til statsrådens kommentar om at hun har sjekket ut om
                        Bjørnfjell, at man skulle se på åpningstider i høytidene. 

Med all respekt er det bra hvis man klarer å få det åpent i høytidene, men
                        det er jo stengt der hver natt 365 dager i året. Næringslivet er ikke bare
                        avhengig av å ha det åpent i høytidene, derfor ber jeg statsråden om at hun
                        tar med dette inn i regjeringen. Vi har registrert at debatten om
                        grensehindre i Norden ikke er viktig nok til at statsministeren selv kommer
                        hit, han har vel andre oppgaver som er viktigere, tydeligvis. Det synes jeg
                        er beklagelig, at man ikke har mer trykk fra statsministerens side.
                        Statsministeren er ikke ofte i denne salen, det har vel aldri skjedd at en
                        statsminister har vært så lite i denne salen som det vi har opplevd i denne
                        perioden. Jeg vil i alle fall be statsråden ta med seg inn i regjeringen at
                        det hjelper ikke bare å ha åpent i høytidene – næringslivet er faktisk på
                        jobb 365 dager i året. Da er det vi politikere som må legge
                        rammebetingelsene, slik at næringslivet får drive med det de skal, og
                        betaler skatter og avgifter til samfunnet som vi kan bruke på andre måter.
                    

 Forslag nr. 6 er jo et henstillingsforslag. Jeg har full tillit til at
                        regjeringen er i stand til å utrede. Er det noe jeg har tillit til når det
                        gjelder denne regjeringen, er det at de i alle fall er i stand til å bruke
                        tid på å utrede. 

Jeg gjør oppmerksom på at man i henhold til en tidligere inngått nordisk
                        avtale – mellom de nordiske land, naturlig nok – har erkjent retten til å
                        studere i hverandres land. Jeg trodde at det skulle omfatte alle folk og
                        ikke bare de som hadde råd til å gjøre det uten å få studiestøtte. Jeg
                        forutsatte at studiestøtte var en del av det nordiske systemet, slik jeg har
                        lært at sosialdemokratiet, i alle fall i gamle dager, tenkte. Hvis dette er
                        en rett som skal forbeholdes dem som kan finansiere sine studier uten
                        offentlig støtte, må jeg si at jeg har oppfattet politikken fra regjeringen
                        noe annerledes. 

 Eg er av dei som har jobba mye for å få internasjonalt samarbeid i Norden om
                        forsking og utdanning. Eg har bl.a. jobba med forskarskolar på tvers av
                        universiteta i dei nordiske landa, som Nordisk råd er med på å finansiere.
                        Men det å ta eit sånt forslag utan at vi har noko meir grunngjeving, synest
                        eg blir litt krevjande. Så vidt eg veit, har bl.a. Sverige no vedteke at dei
                        skal innføre skolepengar på universiteta – noko vi ikkje har i Noreg. Betyr
                        det at nordmenn skal kunne studere i Sverige utan å betale skolepengar? Det
                        er ein del sånne komplikasjonar som eg føler at ingen har svart over bordet
                        på. Det er ingen vond vilje, men det er ikkje så dumt å vite kva ein vedtek
                        – sjølv ikkje i Stortinget. 

 Flere har ikke bedt om ordet til sak nr. 1 





                    

 Under debatten er det satt fram åtte forslag. Det er 

forslagene nr. 1–5, fra Rigmor Andersen Eide på vegne av Bendiks
                                    H. Arnesen, Hans Frode Kielland Asmyhr, Per-Kristian Foss, Alf
                                    Egil Holmelid, Per Olaf Lundteigen og Trine Skei Grande 

forslagene nr. 6–8, fra Per-Kristian Foss på vegne av Høyre 

Forslagene nr. 1–5, fra Rigmor Andersen Eide, Bendiks H. Arnesen, Hans
                            Frode Kielland Asmyhr, Per-Kristian Foss, Alf Egil Holmelid, Per Olaf
                            Lundteigen og Trine Skei Grande og forslagene nr. 6–8, fra Høyre, er i
                            sin form oversendelsesforslag. 

Forslag nr. 1 lyder: 

«Det henstilles til regjeringen å vurdere medvirkning til opprettelse
                                av en nordisk ombudsmann i regi av Nordisk ministerråd som nordiske
                                borgere kan henvende seg til når de møter problemer
                                (grensehindringer) forårsaket av forskjellig forvaltningspraksis i
                                de nordiske landene.» 

Forslag nr. 2 lyder: 

«Det henstilles til regjeringen å vurdere nye lovforslag ut fra om de
                                skaper grensehindringer i Norden.» 

Forslag nr. 3 lyder: 

«Det henstilles til regjeringen å vurdere å etablere en forenklet
                                tollklarering av arbeidsmaskiner på korte og tidsavgrensede
                                arbeidsoppdrag i landet. Ordningen bør medføre fritak for fortolling
                                (momsdeklarasjon) av maskiner og utstyr ved innførsel, men
                                kombineres med en registreringsordning ved grensepasseringen for å
                                sikre myndighetenes kontrollbehov.» 

Forslag nr. 4 lyder: 

«Det henstilles til regjeringen å vurdere å finne en nordisk løsning
                                for at yrkesutdannede i de nordiske land får rett til å arbeide i
                                sine yrker i alle de nordiske landene på basis av sin nasjonale
                                yrkesutdannelse.» 

Forslag nr. 5 lyder: 

«Det henstilles til regjeringen å vurdere å finne en nordisk løsning
                                for personer som bor i et nordisk land og arbeider i et annet og som
                                rammes av yrkesskade eller lengre tids sykdom, slik at disse kan få
                                rehabilitering nærmest bosted for derved unngå lange og belastende
                                reiser til arbeidslandet som med dagens regler er ansvarlig for
                                rehabilitering.» 

Forslag nr. 6 lyder: 

«Det henstilles til regjeringen i samarbeid med de andre nordiske
                                lands regjeringer å harmonisere reglene for studiestøtte, som i dag
                                begrenses av nasjonale krav til statsborgerskap og botid, med sikte
                                på å øke muligheten for landenes borgere til å studere fritt i
                                Norden.» 

Forslag nr. 7 lyder: 

«Det henstilles til regjeringen å sørge for bedre og mer tilgjengelig
                                informasjon om nordiske borgeres rett til å gjennomføre hele eller
                                deler av videregående opplæring i et annet nordisk land.» 

Forslag nr. 8 lyder: 

«Det henstilles til regjeringen å tilrettelegge for raskere
                                saksbehandling og lettere tilgjengelighet til skattekontorer for
                                nordiske arbeidstakere som søker norsk d-nummer for å få utbetalt
                                lønn med normalt skattetrekk i Norge.» 

Presidenten vil foreslå at forslagene oversendes regjeringen uten
                            realitetsvotering. – Det anses vedtatt. 

Presidenten vil så foreslå at redegjørelsen fra fornyings-,
                            administrasjons- og kirkeministeren om arbeidet med å fjerne
                            grensehindre i Norden vedlegges protokollen. – Det er enstemmig vedtatt. 

I sak nr. 2 foreligger det ikke noe voteringstema. 


                    
                    

 Da er Stortinget klar til å gå til votering over sakene på dagens kart. 





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet. 

Forlanger noen ordet før møtet heves? – Møtet er hevet. 





                    
                    
                    

