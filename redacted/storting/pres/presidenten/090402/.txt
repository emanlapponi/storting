 Representanten Jørund Rytman vil framsette et representantforslag. 

 På vegne av stortingsrepresentantene Ulf Leirstein, Kenneth Svendsen, Gjermund
               Hagesæter, Kåre Fostervold og meg selv har jeg den glede å legge fram forslag om
               bedre regler for næringsdrivende og gründere som driver enkeltpersonforetak. 

 Representanten Anders Anundsen vil framsette et representantforslag. 

 Det er en glede å kunne legge frem forslag fra stortingsrepresentantene Jon Jæger
               Gåsvatn, Åse Michaelsen og meg selv om å gjøre regelverket mer fleksibelt for å sikre
               alle elever rett til tilpasset opplæring. 

 Representanten Trine Skei Grande vil framsette et representantforslag. 

 På vegne av Odd Einar Dørum, Leif Helge Kongshaug og meg sjøl vil jeg fremme et
               forslag om grunnleggende prinsipper for å sikre en offensiv forskningspolitikk. 

 Representanten Gjermund Hagesæter vil framsette et representantforslag. 

 På vegner av representanten Bård Hoksrud og meg sjølv har eg gleda av å fremme
               forslag om fritak for ideelle organisasjonar frå å betale konsesjonsavgift for bruk
               av sambandsutstyr som er nødvendig for å kunne utføre aksjonar som har til hensikt å
               redde liv og helse. 

 Representanten Bjørg Tørresdal vil framsette et representantforslag. 

 På vegne av representantene Dagrun Eriksen, May-Helen Molvær Grimstad, Ingebrigt S.
               Sørfonn og meg selv er det viktig for meg å fremme et forslag om å inkludere barn som
               har opplevd overgrep på norske skoler i utlandet, i Stortingets utvidede og
               tilpassede rettferdsvederlagsordning for tidligere barnehjemsbarn og
               spesialskoleelever. 

 Representanten Hans Olav Syversen vil fremsette to representantforslag. 

 På vegne av representantene Åse Gunhild Woie Duesund, Laila Dåvøy, Dagfinn Høybråten
               og meg selv vil jeg framsette et representantforslag om økt satsing på forebygging av
               narkotikamisbruk gjennom nulltoleranse for narkotikaomsetning, opphør av sprøyterom
               og sterkere satsing på helhetlig forebyggingsarbeid. 

Og det neste – det er snart påskeferie – er representantforslag fra
               stortingsrepresentantene Åse Gunhild Woie Duesund, Laila Dåvøy, May-Helen Molvær
               Grimstad og meg selv om endring av alkoholloven slik at servering av alkohol ikke kan
               skje etter kl. 02:00, strengere sanksjoner for brudd på alkoholloven og større
               vektlegging av politiets råd. 

 Representanten Inge Lønning vil framsette et representantforslag. 

 På vegne av representantene Sonja Irene Sjøli, Erna Solberg og meg selv har jeg
               gleden av å fremsette et forslag om en opptrappingsplan for habilitering og
               rehabilitering. 

 Forslagene vil bli behandlet på reglementsmessig måte. 

Sakene på dagens kart (nr. 70) 

Man fortsatte behandlingen av 





                    
                    
                    

 Etter ønske fra kirke-, utdannings- og forskningskomiteen vil presidenten foreslå
                  at debatten blir begrenset til 1 time og 25 minutter, og at taletiden blir fordelt
                  slik på gruppene: Arbeiderpartiet 20 minutter, Fremskrittspartiet 15 minutter,
                  Høyre 10 minutter, Sosialistisk Venstreparti 10 minutter, Kristelig Folkeparti 10
                  minutter, Senterpartiet 10 minutter, Venstre 10 minutter. 

I tillegg foreslås det at statsråden får en taletid på inntil 5 minutter. 

Videre vil presidenten foreslå at det blir gitt anledning til replikkordskifte på
                  inntil tre replikker med svar etter innlegg av hovedtalerne fra hver partigruppe
                  og fem replikker med svar etter innlegg fra medlemmer av Regjeringen innenfor den
                  fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Dette anses vedtatt. 

 (ordfører for saken): Det er en viktig sak om lærerutdanningen Stortinget skal
                  behandle i dag. Det skjer ca. to år etter at vi fikk en omfattende
                  NOKUT-evaluering om tilstanden i allmennlærerutdanningen i Norge. 

Når det gjelder arbeidet med saken, er det viktig for meg som saksordfører først å
                  peke på de områdene hvor det er bred enighet i komiteen. Deretter skal jeg gå inn
                  på de områdene hvor det er uenighet. Jeg synes det er viktig å vise hvor det er
                  bred enighet. Jeg vil trekke fram seks punkter her. 

For det første er det bred enighet om at allmennlærerutdanningen skal få et todelt
                  løp: et 1–7-løp, med en reformert klasselærer – for å bruke det uttrykket – og en
                  faglærer i et 5–10-løp. Jeg synes det er positivt at denne differensieringen blir
                  gjennomført, og at det er oppslutning om det. 

Dernest er det bred enighet i komiteen om å utvide pedagogikkfaget, slik at det
                  blir et grundig fag, et fag som handler om pedagogikk og elevkunnskap. Det går inn
                  på både prinsipper og praktiske forhold ved det å ha en jobb som lærer. Det er
                  ulike syn i komiteen om dette skulle ha vært ført lenger, men i denne sammenheng
                  vil jeg si at det er viktig at man vil styrke pedagogikkfaget på denne måten. 

Det er også bred enighet i komiteen om å innføre veiledning av lærere etter at de
                  er utdannet. Det er ulike modeller for hvordan man skal gjøre det, men det er
                  enighet om at dette er viktig og avgjørende. Jeg synes det er nødvendig å
                  understreke at en samlet komité står for det. 

En samlet komité ønsker å rekruttere flere lærere, men her er det jo velkjent at
                  det er en diskusjon om hvor sterkt det skal gjøres og hvor omfattende det skal
                  gjøres. Men det skal rekrutteres, det er viktig, og komiteen slår det fast. 

Dernest er det også bred enighet i komiteen om å styrke kompetansekrav for det å
                  undervise, det vil si kompetansekrav uansett hvilket fag det er. Det er lagt fram
                  i meldingen, men så er det da igjen ulike syn på hvordan man skal gå videre med
                  dette i nå-situasjonen. Jeg velger også å si at komiteen samlet er positiv til en
                  sertifiseringsordning for lærere, men det er ulikt syn på hvordan man skal
                  håndtere spørsmålet videre. Jeg vil komme tilbake til det når det gjelder Venstre. 

Når jeg starter med disse punktene, er det fordi at det er veldig viktig når
                  Stortinget gjør noe så avgjørende som å diskutere en reform av en ny
                  allmennlærerutdanning sju år etter at man gjorde det sist, å slå fast disse felles
                  punktene, de tunge linjer i utdanningen, som det er enighet om. 

Det hører til normal dannelse og høflighet å si det jeg nå sier, men det er også
                  sant: Jeg vil takke alle i komiteen for utmerket innsats og bidrag. Det har vært
                  en god arbeidstone under arbeidet med saken. Vi har etter hvert lært oss hvordan
                  vi kan omgås fredelig selv om det er klare meningsforskjeller. 

De ulike partiene vil selvsagt gjøre rede for sitt syn, og jeg vil også komme
                  tilbake til det. Jeg vil da gjøre rede for det syn Venstre har, og som Venstre på
                  mange punkter har felles med andre partier, men også delvis står alene om – og jeg
                  skal gjøre det nå. 

For det første er det Venstres oppfatning at vi burde hatt ambisjoner som hadde
                  brakt oss dit at vi hadde ønsket å innføre en femårig allmennlærerutdanning med et
                  todelt løp etter en praktisk overgangsperiode. Den overgangsperioden Venstre står
                  på, som vi også har felles med andre partier, er en periode på fem år fra nå av.
                  Det er en periode som Universitets- og høgskolerådet sier klart er en realistisk
                  periode, dersom staten eller myndighetene har vilje og praktisk politisk styrke
                  til å gjennomføre det. 

I dette femårige løpet ønsker Venstre å bygge på de fire årene som den
                  foreliggende stortingsmelding baserer seg på, men i det femte året vil vi legge
                  inn mer praksis i tråd med den tenkning som ligger i meldingen. Vi vil innføre en
                  mastergradsoppgave med de krav som den skal oppfylle etter forskriften om
                  mastergrader. Og vi vil innføre et eget fag som styrker dannelseselementet i
                  pedagogikkfaget, slik at vi vil styrke pedagogikkfaget med 20 studiepoeng, og
                  disse 20 studiepoengene vil vi knytte til en kombinasjon av historie- og
                  religionskunnskap. Vi tror at et slikt dannelseselement er svært viktig. Her er vi
                  i den situasjon at Regjeringen har sagt at man skal sette ned en gruppe for å
                  avgjøre om og eventuelt når det er hensiktsmessig å gjøre noe med en femårig
                  utdanning. Så stortingsmeldingen og komitéarbeidet gir ikke mer klarhet i om det
                  faktisk er Regjeringens hensikt og vilje å gjøre dette, og det synes jeg, på vegne
                  av Venstre, er beklagelig. Jeg synes man kunne fastsatt et mål og så jobbet seg
                  mot målet. Men her er det altså klar politisk uenighet. 

I hele denne stortingsperioden har Venstre hatt tre grunntemaer når det gjelder
                  skolen og lærere. Det er en god grunnutdanning, og det behandler vi her i dag i
                  forbindelse med denne meldingen om lærere i grunnskolen. Vi har vært opptatt av en
                  systematisk videreutdanning for alle lærere i alle fag. Og vi har vært opptatt av
                  bred rekruttering av lærere, fordi vi trenger det. 

Så har vi som parti også vært opptatt av at det skal være fagkrav for å undervise
                  i alle fag. Her er det positivt å konstatere at det er enighet i forhold til
                  Regjeringen, da Regjeringen ønsker en slik linje. Uenigheten ligger i om dette
                  skal gjelde de lærere som er i skolen i dag. På dette punkt mener Venstre det er
                  helt nødvendig at disse fagkravene også knyttes til lærere som er i skolen i dag,
                  men da må man også gjøre det som vi, sammen med andre partier, står for: koble
                  dette sammen med en systematisk videreutdanning. Det gjør at man over tid kan
                  bygge opp kompetansen hos de lærerne som er der. Her er det en politisk uenighet
                  mellom Venstre og regjeringspartiene. Vi vil at fagkravene også skal gjelde de
                  lærerne som er i skolen i dag, og at de skal få en sjanse til å bli gode der de
                  er, ved at de bygger på sin realkompetanse og får en videreutdanning som gir dem
                  formalkompetansen. Nå er det slik at Venstre står for en linje vi er sammen med
                  andre partier om, om å styrke opptakskravene i norsk og matematikk. 

Jeg vil også påpeke at jeg synes det er to mangler ved meldingen. Den ene mangelen
                  er å se denne lærerutdanningen – altså grunnskolelærerutdanningen, som vi nå
                  snakker om – i forhold til andre lærerutdanninger. Når man gjør reformgrepene i
                  utdanningen, enten det skjer etter flertallslinjen, altså regjeringspartienes
                  linje, som Kristelig Folkeparti på grunn av antallet år står sammen med
                  Regjeringen om, eller mindretallets, ville det vært viktig å se dette i forhold
                  til også andre lærerutdanninger. Derfor er det et samlet forslag fra alle partiene
                  i opposisjonen om snarest mulig å få en oversikt over de ulike
                  lærerutdanningsveiene, og jeg skal ikke komme nærmere inn på det nå. 

Det er også slik at klok seniorpolitikk er klok politikk, og det skulle vært mer
                  av det, men jeg skal ikke markere det ytterligere. 

I forbindelse med meldingen har Venstre gått inn på å se på et dannelsesfag
                  knyttet til historie- og religionskunnskap. Da man sist gjorde et kompromiss om
                  lærerutdanningen – det var i 2002 – var det et kompromiss mellom Bondevik
                  II-partiene, Høyre, Kristelig Folkeparti og Venstre, og Arbeiderpartiet og
                  Senterpartiet. I det kompromisset ble det bygd inn 20 studiepoeng som gikk på
                  religionskunnskap. Når vi skal lage en lærerutdanning for framtiden, er det
                  Venstres oppfatning – og her har vi felles syn med Høyre og Fremskrittspartiet –
                  at det er nødvendig å se religionskunnskapen bredere. Vi må se den i det
                  dannelsesperspektiv hvor historie og religionskunnskap ses i en sammenheng. 

Det er to grunner til at det er viktig. Den ene grunnen er det flerkulturelle
                  samfunnet som vi lever i. Vi må lære oss begrep slik at vi kan føre en ærlig og
                  oppriktig dialog ut fra der vi står. Det er også slik at i en verden med en global
                  økonomi og der vi ferdes på kryss og tvers, er det helt nødvendig at vi har en
                  ballast som gjør at vi kan stå oppreist i møte med andre mennesker som kommer fra
                  andre kulturer, slik at vi har begrep. Det har derfor vært et viktig poeng for oss
                  å ta dette med. Jeg skal ikke gå nærmere inn på det, for jeg synes at denne
                  markeringen av dannelsen er å forsterke pedagogikkfaget, men også å underbygge noe
                  som må være et stort og viktig prosjekt. La meg si det nå, fordi lærerutdanningen
                  skal underbygge og forsterke den norske offentlige fellesskolen, og den norske
                  offentlige fellesskolen er et stort og viktig prosjekt fordi den er en møteplass
                  for alle. Det er fortsatt slik i Norge at mennesker med svært ulik sosial
                  bakgrunn, svært ulik økonomisk bakgrunn, velger å sende barna sine til den
                  offentlige fellesskolen. Og det er min og Venstres oppriktige overbevisning at så
                  lenge vi gjør denne skolen god, vil det fortsette å være slik. Den eneste måten vi
                  kan gjøre den god på, er selvfølgelig å styrke alt det som har med skolens ledelse
                  å gjøre, men det er også, og først og fremst, å styrke lærerne. Det var derfor jeg
                  innledningsvis viste til hvor viktig denne meldingen om reform av
                  allmennlærerutdanningen er, og hvor viktige de er, de synspunktene som nå kommer
                  fram fra ulike partier. Det er her nøkkelen ligger til å ha en skole som
                  inkluderer. 

Vi vet også gjennom forskning at det er kompetansenivået hos lærerne, sammen med
                  en god ledelse av den enkelte skole, en god ledelse av skolen i kommunene og en
                  vilje nasjonalt som gjør at man kan ha denne gode fellesskolen. I denne gode
                  fellesskolen er det svært viktig at vi også kan se på dette forholdet som må være
                  et norsk prosjekt: Hvordan klarer vi å omgås hverandre på en skikkelig, ordentlig
                  og sivilisert måte når vi har ulike livssyn? Vi har alle de store
                  verdensreligionene i vårt land. Hvordan gir vi ballasten for at vi skal klare
                  dette på en måte som gjør at vi vedkjenner oss våre røtter og vår historie, men
                  samtidig med åpent visir kan møtes i det store norske «vi», som er norske borgere,
                  men med ulik bakgrunn og med ulik identitet og historie? Det å styrke dette
                  elementet i en lærerutdanning har Venstre sett som nødvendig. Vi har det synet til
                  felles med Høyre og Fremskrittspartiet, som vi har forslag sammen med, men det er
                  også et syn som sterkt er fremmet av Kristelig Folkeparti i denne innstillingen. 

Så vil jeg avslutningsmessig vise til at vi støtter Regjeringen ved at vi ønsker
                  en rammeplan for lærerutdanningen. Her bryter vi som samlet storting med
                  Stjernø-utvalgets tilråinger. Det å ha en samlet plan for lærerutdanningen er
                  svært viktig, og det er også svært viktig, slik vi som komité har lært, ved at vi
                  fikk høre av landets største skoleeier, Astrid Søgnen på vegne av Oslo kommune, at
                  man ikke engang er sikker på at utdanningsinstitusjonene i dag følger opp
                  Kunnskapsløftet i de jobbene de skal gjøre. 

Så vil jeg til slutt ta opp en serie forslag, hvor Venstre enten er alene eller
                  sammen med andre partier. Jeg tar da opp forslag nr. 1, på vegne av
                  Fremskrittspartiet, Høyre, Kristelig Folkeparti og Venstre, forslagene nr. 2–7, på
                  vegne av Fremskrittspartiet, Høyre og Venstre, forslagene nr. 12 og 13, på vegne
                  av Høyre og Venstre, og forslag nr. 18, på vegne av Venstre. 

Svein Roald Hansen hadde her overtatt presidentplassen.
               

 Representanten Odd Einar Dørum har tatt opp de forslagene han refererte til. 

Det blir replikkordskifte. 

 Det er to–tre ting som kan sies om hovedlinjene her. Det ene er at posisjonen står
                  samlet, og at opposisjonen har ulike modeller. Men jeg kan ikke dy meg for å
                  spørre representanten Dørum enda en gang, for en ser også i denne saken en tendens
                  til at Venstre skriver seg sammen med Fremskrittspartiet. Den tendensen er det
                  mange av oss som har sett i inneværende stortingsperiode, og spørsmålet mitt til
                  representanten Dørum blir rett og slett: Er det egentlig så store forskjeller på
                  Venstre og Fremskrittspartiet i skolepolitikken når det kommer til stykket? 

 Det er en alminnelig glede for meg når Høyre, Venstre, Kristelig Folkeparti og
                  Fremskrittspartiet kan stå sammen om å styrke allmenndannelsen, kan stå sammen om
                  å styrke forskning, og Høyre Fremskrittspartiet og Venstre kan stå sammen om å ha
                  en ambisjon på vegne av en mastergrad. Det er bare svært bra. Alle som kjenner
                  Venstres historie, vet jo at dette er lange linjer i Venstres historie. 

Når det gjelder representanten de Ruiter, vet han jo svaret på resten av
                  spørsmålet. Han vet jo at Fremskrittspartiet vil ha en statlig stykkprisordning
                  for skolen, noe Venstre er dypt uenig i. Han vet jo at Fremskrittspartiet vil gi
                  rett til å tjene på drift av private skoler, noe Venstre er dypt uenig i. Men
                  dette lille ritualet har vi gjennomført også tidligere i stortingsperioden. Det er
                  meg en utsøkt glede å gjenta svaret. 

Selvfølgelig er det slik at Venstre ikke skammer seg for å stå sammen med andre
                  partier i saker hvor vi faktisk har felles syn. Jeg synes det burde være et større
                  tankekors for representanten de Ruiter og Arbeiderpartiet, et parti som historisk
                  trodde på at kunnskap gav makt, at man har så svake ambisjoner på vegne av
                  allmennlærerutdanningen at man ikke tør ta løpet og tro på en femårig mastergrad,
                  slik at lærerne våre har den beste bakgrunn i et samfunn hvor mange har høy
                  utdannelse, noe representanten de Ruiters og mitt parti kan dele gleden over å ha
                  vært med på å skape. Det er et større tankekors. 

 Venstre foreslår å gå over til en femårig master i 2014. Dette er altså fem år
                  etter at vi gjør dette vedtaket og fire år etter at den nye lærerutdanningen vil
                  bli igangsatt. Vi vet at vi trenger å øke kompetansen ved utdanningsinstitusjonene
                  våre. Vi trenger mange flere tilsatte. Vi trenger å styrke kompetansen, vi trenger
                  å styrke det faglige, og vi trenger å styrke forskningskompetansen. Det er også
                  sånn at når det gjelder innholdet i den femårige lærerutdanningen, om man ønsker
                  den, så er opposisjonen veldig sprikende. Er det forsvarlig å komme med et sånt
                  forslag? Er det ikke mer forsvarlig å gjøre det som Regjeringen gjør, nettopp å
                  sette ned et utvalg som skal gjennomgå hvordan og eventuelt når man skal
                  gjennomføre en femårig lærerutdanning? 

 Jeg er dypt undrende til Regjeringens tilnærming, ikke når det gjelder å styrke
                  det fireårige løpet, som jeg har skjønt at vi er enige om, men jeg er dypt
                  undrende til at man må uttrykke seg om en femårig utdannelse på følgende måte:
                  sette ned en gruppe for å avgjøre om og eventuelt når det er hensiktsmessig. Det
                  går ikke an å uttrykke seg mer uklart på parlamentarisk norsk. 

Venstre har valgt det syn som også andre partier har, at vi tror at det er
                  nødvendig i et samfunn hvor over halvparten av ungdomskullene nå har høyere
                  utdanning som grunnutdanning, å la lærerne få en femårig mastergrad, slik den er
                  skissert og presentert i mitt innlegg. Vi vet at utdanningsorganisasjonene,
                  studentorganisasjonene og fagmiljøene står for det, og vi vet fra høring i
                  komiteen at Universitets- og høgskolerådet sier at det vil de klare i løpet av en
                  femårsperiode, gitt at det er vilje og styrke til det hos dem som regjerer. Det
                  betyr at dersom de som nå sitter, hadde hatt viljen, kunne de ha gjort det. Jeg
                  vet, med min kjennskap til regjerings- og statsapparat, at det er mulig å
                  gjennomføre en slik vilje og styrke lærerutdannerne slik at vi klarer det. Det er
                  forskjellen mellom SV og Venstre i denne saken. 

 Etter gjeldende masterforskrift kan det se ut som om Venstres modell for en
                  mastergrad ikke vil tilfredsstille kravene til faglig fordypning og dermed ikke
                  bli godkjent av NOKUT. Hva slags plan har Venstre for å få gjennomført sin
                  mastergradsmodell innen 2014? 

 Vi har lagt til grunn den modellen vi har skissert, men vi har også sagt at det er
                  nødvendig innenfor et femårig løp å se nærmere på det og ha en bred høring om det,
                  så vi har faktisk beskrevet det tredelt i komitéinnstillingen fra vår side. Vi har
                  sagt at det er nødvendig å ha en høring om hvordan mastergraden blir slik den skal
                  være, og vi har sagt at det er klokt å utnytte gode elementer i de fire årene som
                  er lagt der. Mastergradsoppgaven på 30 studiepoeng er i samsvar med forskriften
                  for å lage en mastergradsoppgave, etter de regler vi har om mastergrader. Og så
                  har vi sagt at vi vil ha en serie av systematiske forsøk i perioden – alle
                  forsøkene som vi nå kjenner fra Høgskolen i Bergen, Universitetet/Høgskolen i
                  Tromsø osv. Gjennom et slikt løp og i tett samarbeid med lærerutdannerne ville vi
                  klart å få gjennomført det løpet over en periode på fem år. Det er slik jeg har
                  beskrevet det, og vi har vært ganske konkrete i beskrivelsen. Vi skiller oss fra
                  regjeringspartiene, som ikke har noen andre konkrete tanker enn å si at det skal
                  settes ned en gruppe for å avgjøre om og eventuelt når det skal gjøres noe. Så det
                  er nok en gang en forskjell mellom de røde og Venstre. De røde har for svake
                  ambisjoner på vegne av lærerne. 

 Replikkordskiftet er omme. 

 Først vil jeg takke saksordføreren for en godt gjennomført jobb. 

I dag behandler vi utdanningen til et av landets viktigste yrker. Lærerutdanningen
                  er i en særstilling, fordi den alltid har blitt behandlet grundig og detaljert i
                  denne sal. Også i løpet av mine snart fire år i dette huset har læreren og
                  lærernes utdannelse og stilling i samfunnet vært gjenstand for debatt og
                  representantforslag. Og det er med stor glede vi i dag behandler St.meld. nr. 11,
                  Læreren – rollen og utdanningen, som legger opp til en ny og mer spesialisert
                  lærerutdanning for grunnskolen, der fagligheten styrkes ved at man etablerer to
                  ulike studieløp, et nytt og utvidet pedagogikkfag med et års omfang og tydeligere
                  krav til kvalitet både underveis i løpet og spesielt i praksisopplæringen. 

I et barns liv er læreren en av dem barnet tilbringer mest tid sammen med. Vi
                  trenger faglig dyktige pedagoger, men også lærere som evner å gi omsorg. Hva slags
                  lærer du får, former deg som menneske, både faglig og personlig. Skolen skal gi
                  elevene gode muligheter til å utvikle seg ut fra egne forutsetninger og
                  interesser. 

Når en tenker tilbake på skolegangen, er det alltid én lærer som peker seg ut,
                  enten fordi hun var faglig dyktig innenfor et felt, brukte utradisjonelle
                  læremetoder, eller fordi hun var en god omsorgsperson, eller rett og slett fordi
                  han var kul. Slik er det også med meg. Jeg var så heldig å ha samme «frøken» fra
                  1. til 6. klasse – det het faktisk «frøken» også da jeg gikk på skolen, så sent
                  som på 1990-tallet. Hun var litt streng, og hun satte klare grenser for hva slags
                  oppførsel hun godtok i klasserommet sitt. Men samtidig klarte hun å følge oss opp
                  faglig i nesten alle fagene i hele det løpet. 

Et mantra som har gått igjen de siste årene, er at «allmennlærerens tid er forbi».
                  Med meldingen som vi i dag behandler, kan vi klart se at vi både gjennom å legge
                  opp til mer faglig spesialisering, spesielt på trinnene 5–10, og også fordi vi
                  stiller kompetansekrav for å undervise i norsk, matematikk, engelsk og samisk, går
                  inn i en tid hvor allmennlæreren er utryddingstruet. Men vi skal ikke glemme alle
                  dem som er i skolen i dag, som har gått de ulike gamle løpene, og som skal
                  fortsette i skolen i mange år. Disse må få tilbud om videreutdanning. Det er
                  derfor strategien «Kompetanse for kvalitet» er etablert, dette i samarbeid med
                  lærerorganisasjonene, KS og Nasjonalt råd for lærerutdanning. I 2009 vil vi bruke
                  117 mill. kr til gjennomføring av dette. I tillegg forventes det at
                  kommunesektoren også bidrar. 

Høyresiden svartmaler ofte skolen. Landets viktigste yrkesgruppe blir ofte
                  angrepet av høyresiden. Hvordan skal vi få lærere som i dag arbeider i skolen, til
                  å fortsette i skolen, og hvordan skal vi få ungdom til å ønske å bli lærere, når
                  det ofte er oppslag om hvor udugelig lærerne er? Høyresidens evige angrep på
                  yrkesgruppen oser av mistillit til lærerne. 

Tidligere i år ble den store lærerkampanjen GNIST satt i gang, dette nettopp fordi
                  rekrutteringen til lærerutdanningen er altfor dårlig. 35 000 har vært innom
                  hjemmesiden siden 18. mars, og 31 000 har tatt testen. At denne uhøytidelige
                  testen er blitt tatt av så mange, viser at den engasjerer, og det er jo nettopp
                  det vi trenger – engasjerte lærere. 

Lærerens oppgave er stor og omfattende, og det er jo det som gjør yrket så
                  spennende. Men uansett, lærerens aller viktigste oppgave er å sikre faglig
                  kvalitet i undervisningen, og at elevene har den ballasten de trenger for å klare
                  seg videre i samfunnet. Evalueringen av lærerutdanningen viser at kravene og
                  forventningene til studenten må bli tydeligere. Ledelsen må arbeide kontinuerlig
                  for å øke studentenes læringsutbytte og studiets relevans. Dette er en av grunnene
                  til at Arbeiderpartiet ikke går inn for deler av opposisjonens forslag om å
                  innføre en femårig lærerutdanning fra 2014. Det finnes forbedringsmuligheter
                  innenfor den fireårige utdanningen vi har i dag, og vi forventer at ledelsen ved
                  institusjonene følger opp tiltakene i meldingen som vi behandler i dag. 

Departementet varsler i meldingen at det vil settes ned en nasjonal følgegruppe
                  som skal arbeide med å vurdere utviklingen både nasjonalt og lokalt når det
                  gjelder prosesser, kvalitet og resultater på institusjoner som tilbyr
                  grunnskolelærerutdanning. Arbeiderpartiet støtter opp om de prosessene som er i
                  gang på en rekke institusjoner. Jeg har selv besøkt lærerutdanningen på NTNU, som
                  har høyt kvalifiserte søkere på sin femårige masterutdanning, og de opplever en
                  eksplosjon i søkningen til dette faget. Denne typen utdanning trenger vi flere av.
                  Lærerutdanningsinstitusjonene må tiltrekke seg de beste og mest motiverte
                  studentene. 

Å sikre god faglighet har vært sentralt i diskusjonen rundt lærermeldingen. Derfor
                  tar vi med denne nye lærermeldingen viktige grep for å sikre kvaliteten på den
                  fireårige grunnskolelærerutdanningen. Vi skal sikre fagpersonalets kompetanse og
                  gradvis bygge opp mastertilbud innenfor det behovet som grunnskolen har. Denne nye
                  lærerutdanningen skal ha høy kvalitet og være krevende å gjennomføre. De klare
                  tilbakemeldingene og råd fra fagfolk har vært å differensiere lærerutdanningen, og
                  derfor har vi gjort klare grep knyttet til dette. Utdanningen deles inn i et løp
                  for trinnene 1–7, som spesielt tar for seg begynneropplæringen og tidlig innsats,
                  og et løp for trinnene 5–10, uten noen obligatoriske fag, der tanken er mer
                  spesialiserte faglærere. 

I meldingen foreslås et nytt pedagogikkfag. Dette faget skal også sette framtidens
                  lærere i stand til å møte elever i skolehverdagen, og de skal få innblikk i
                  hvordan de i fellesskap med instanser utenfor skolen skal være i stand til å løse
                  slike problemer. Pedagogikkfaget har blitt kritisert fra mange hold for å være
                  akademisk og skolefjernt. Det nye faget pedagogikk og elevkunnskap fanger opp en
                  viktig del, nemlig lærerens møte med elevene. 

I meldingen drøftes også lektor II-ordningen. Dette prosjektet har som mål å få
                  nye yrkesgrupper inn i skolen. Formålet med å hente en annen type kompetanse inn i
                  klasserommet er i hovedsak å styrke rekrutteringen og øke elevenes motivasjon i
                  realfagene. Ansatte i næringslivet skal få muligheten til å formidle sin
                  kompetanse i naturfag, teknologi og matte i skolen. De får muligheten til å
                  undervise deltid i skolen innenfor de områder som skolen har særskilt behov for.
                  På denne måten får elvene i praksis se hva disse fagene kan brukes til i
                  arbeidslivet. 

Mange ferdig utdannede lærere er i dag ikke rustet til å møte hverdagen i skolen.
                  Derfor er det satt i gang og utvidet en rekke veiledningsprosjekter for
                  nyutdannede lærere, bl.a. PIL-prosjektet, Praksis som integrerende element i
                  lærerutdanningen. Her er hovedmålsettingen å utvikle gode modeller for
                  praksisopplæring i ulike typer lærerutdanning. Det skal bidra til
                  erfaringsspredning mellom de ulike lærerutdanningsinstitusjonene og
                  nettverksbygging på tvers av institusjonene. Det skal videre etableres
                  kvalitetssikringssystem for praksisskoler, praksislærere og selve
                  praksisopplæringen. På denne måten vil vi hindre det store praksissjokket som
                  mange nyutdannede lærere møter. 

I all hovedsak er det enighet om hovedlinjene i stortingsmeldingen. Og jeg er
                  veldig glad for at det er et samlet storting som går inn for å dele
                  grunnskolelærerutdanningen inn i spesialisering mot trinn. På denne måten vil vi
                  øke statusen på yrket og forbedre rekrutteringen. Lærerutdanningen er ikke tjent
                  med politisk spill i denne sal. 

 Det blir replikkordskifte. 

 Den innvandringspolitikken og mangelfulle integreringspolitikken som
                  Arbeiderpartiet har stått for, har ført til at vi ser økende tendenser til etniske
                  og religiøse konflikter og religiøs radikalisering. Gutter med minoritetsbakgrunn
                  har stor drop-out fra utdanningssystemet, og bare én av tre fullfører videregående
                  skole på normert tid. Nesten 25 pst. av elevene er funksjonelle analfabeter ved
                  fylte 16 år, og vi er i ferd med å få en ny underklasse bestående av
                  innvandrergutter som mangler den kompetansen som skal til for å klatre i
                  samfunnsstigen. 

Tilpasset undervisning handler om at læreren skal se og forstå den enkelte elev.
                  Hvordan mener Arbeiderpartiet at lærerne skal kunne gi elever med ulik religion,
                  livssyn og kultur en tilpasset undervisning, og kunne håndtere situasjonen i
                  skolen, ikke minst i forholdet hjem–skole, når de går imot å gjøre RLE-faget til
                  et obligatorisk fag, og på den måten sier nei til at lærerne skal få den
                  nødvendige kunnskap og innsikt til å takle denne utfordringen? 

 Vi sier ikke nei til at lærerne skal være forberedt på å ta imot elever med ulik
                  religion og bakgrunn i klasserommet. RLE-faget, eller den verdiformidlingen som
                  ligger i RLE-faget i dag, skal bakes inn i pedagogikkfaget pedagogikk og
                  elevkunnskap, og være en viktig del der. 

Det vil jo være sånn at de lærerkandidatene som ønsker å fordype seg i RLE, har
                  muligheten til det i dag gjennom å ta et ettårsstudium i dette. Da vil man få
                  bedre lærere som underviser i RLE. 

 Jeg tror alle partier i salen er enige om at læreren er den viktigste
                  innsatsfaktoren i skolen, men det er også viktig å ha gode rektorer. Gjennom
                  representantforslag som Høyre har fremmet, sammen med andre opposisjonspartier,
                  har vi altså ønsket å innføre en obligatorisk skolelederutdanning for å kunne
                  jobbe som rektor og en nasjonal samordning av rektorutdanningene i Norge. Det er
                  rett og slett fordi man ser behovet for gode rektorer og behovet for formell
                  lederutdanning og lederkompetanse. Dette har Regjeringa i flere omganger sagt seg
                  enig i, men fortsatt er det ingenting som skjer. Forslagene våre om obligatorisk
                  skolelederutdanning for å kunne jobbe som rektor og om nasjonal samordning av
                  rektorutdanningene i Norge har blitt nedstemt gang etter gang, og de blir også
                  nedstemt i salen her i dag. Hva er begrunnelsen for det? 

 Ledelsen ved skolen er veldig viktig – det er helt klart. Men om obligatorisk
                  skolelederkurs for alle rektorer er den rette veien å gå, er jeg litt mer skeptisk
                  til. Det bør helt klart stilles krav om at de nyansatte rektorene har
                  lederkompetanse, og det bør vi jobbe for videre. 

Det er også viktig at rektorene, når vi nå innfører kompetansekrav innenfor en
                  rekke fag, setter sammen et lærerkorps som består av lærere innenfor de ulike
                  faggruppene. Det må de være klar over og også bruke aktivt. 

 Jeg hadde også frøken, selv om jeg gikk på skolen et tiår før representanten
                  Ljunggren. En av de tingene som har bekymret meg litt med den kraftige todelingen
                  vi nå gjør i lærerutdanningsløpet, er at man fortsatt kan risikere å få veldig
                  feil kjønnsbalanse, at det blir veldig mange kvinner som jobber på de tidlige
                  trinnene, og at mennene kommer til å rette seg mer inn mot ungdomsskoletrinnet. 

Kristelig Folkeparti ønsker at førsteåret i større grad skal være felles, sånn at
                  man ikke allerede i forkant tvinges til å velge, for da vil man kanskje velge på
                  bakgrunn av myter og illusjonen om at det er frøknene som jobber for barn og
                  mennene for ungdom. Vil representanten Ljunggren og Arbeiderpartiet ta initiativ
                  til å gjøre det første året mye mer felles, sånn at man ikke får valg på grunn av
                  myter? Kanskje får vi da også større kjønnsbalanse i lærerstaben. 

 Vi mener at den inndelingen vi nå gjør, er den rette. Før man begynner på
                  lærerutdanningen, skal man velge hvilket trinn man vil undervise på. Jeg ser helt
                  klart den bekymringen som representanten Dagrun Eriksen har om at det vil være en
                  ulik kjønnsbalanse. Men da er det viktig at vi fortsetter den
                  rekrutteringskampanjen som vi har for å få menn til å jobbe på barnetrinnet i
                  skolen, og naturligvis også som førskolelærere. 

Jeg tror at mer spesialisering, spesielt på ungdomstrinnet, gjør at også menn ser
                  at her kan de bruke den teknologiinteressen de har for å fordype seg i det, og bli
                  en spesialisert mattelærer på disse trinnene. 

 Replikkordskiftet er dermed omme. 

 Jeg vil aller først få lov til å takke saksordføreren, Odd Einar Dørum, for å ha
                  gjennomført et fremstående stykke arbeid i denne saken, både innholdsmessig og
                  prosessmessig. Det har vært en del krevende prosesser underveis, men
                  saksordføreren har bidratt med konstruktive forslag til løsninger. Det har vært
                  bra. Og i likhet med saksordføreren vil jeg rose komiteen for å ha hatt en veldig
                  god samarbeidstone under hele saksbehandlingen. 

Jeg tillater meg også å bemerke – og det gjør jeg for så vidt i likhet med
                  representanten de Ruiter i en tidligere replikkordveksling her – at samtlige
                  opposisjonspartier er enig i veldig omfattende merknader i denne saken, og at det
                  tydeliggjør at det ville vært ført en helt annen og mer ambisiøs politikk på dette
                  området dersom man hadde hatt en regjering med et ikke-sosialistisk fundament –
                  hvilket det er håp om å få til høsten. 

Så til saken. Den meldingen vi nå behandler, kommer altfor sent.
                  Fremskrittspartiet forventet at Regjeringen tok lærerutdanningen på alvor allerede
                  da NOKUT mer eller mindre slaktet lærerutdanningen slik den er i dag. Dagens
                  lærerutdanning er utdatert, mangler faglig fordypning og henger ikke sammen i
                  forhold til de forventningene elevene og studentene har. Det såkalte praksisgapet
                  er enormt! Flere studentkull har begynt på en utdanning de visste var under press
                  og endring. Det har blitt skapt en del usikkerhet i studentmassene om hvordan
                  dette vil slå ut for dem, selv om en del av høyskolene ganske raskt etter NOKUTs
                  evaluering gjennomførte en del tiltak for å forbedre lærerutdanningen. 

Dette er bakteppet for at Stortinget behandler denne meldingen i dag. Jeg har lyst
                  til å gi Regjeringen ros for at de ser mer på spesialisering gjennom faglig
                  fordypning – selv om det tok tid – og deler utdanningsløpet i to ulike retninger,
                  samtidig som det en kan kalle profesjonsfaget, i meldingen omtalt som pedagogikk
                  og elevkunnskap, styrkes. Når det gjelder det siste, er det viktigste grepet at
                  faget skal endres fundamentalt, og at det ikke skal ha så mange trekk felles med
                  dagens pedagogikkfag. Det er bra. 

Fremskrittspartiet fremmet i forrige stortingsperiode forslag om å todele
                  utdanningen og legge den inn i samme struktur som øvrige bachelor- og
                  mastergradsutdanninger. Vi øynet håp om at en kunne starte med en slik ordning,
                  for så – på litt sikt – å sikre mastergrad for alle som skal undervise i skolen.
                  Det forslaget fikk den gang ikke flertall, men det er en variant av denne
                  tenkningen Regjeringen har lagt frem med forslaget om todeling av opplæringen. 

Jeg har særskilt lyst til å nevne Høgskolen i Vestfold. Den har vært en av
                  pådriverne for å innføre en differensiert lærerutdanning fordelt på fagtrinn og
                  har bidratt til å gi verdifull innsikt i hvordan dette kan løses. Det er bra at
                  Høgskolen i Vestfold på denne måten har vært innovativ, og bidratt til å gi
                  fundament for en forbedret lærerutdanning. 

Men så bremser begeistringen for Regjeringens melding kraftig opp. Riktignok er
                  det bred politisk enighet om en del selvfølgeligheter i meldingen, men i flere
                  essensielle spørsmål er det fortsatt stor avstand. 

Fremskrittspartiet mener det er en vesentlig mangel ved lærermeldingen at en ikke
                  ser alle typer lærerutdanninger under ett – for å vise sammenhengene og
                  mulighetene i en samlet vurdering og behandling. Det gjør det nødvendig for en
                  samlet opposisjon å fremme et forslag om at det gjøres. 

Videre er bruken av foreldre eller andre foresatte som en ressurs i skolen
                  omfattet i altfor liten grad. Vi vet at det ofte er utfordringer når det gjelder
                  kontakten mellom skole og hjem, og at det i enkelte tilfeller ofte skyldes for
                  liten kompetanse til å håndtere slike samtaler. Derfor foreslår Fremskrittspartiet
                  at skole–hjem-samarbeid blir en del av den nye lærerutdanningen, slik at alle
                  lærere får innsikt i hvordan en bedre kan forholde seg til foreldre eller andre
                  foresatte som en ressurs både for eleven og for skolen – og derigjennom også for
                  læreren. 

Det er videre skuffende at Regjeringen ikke tar kunnskapsutfordringen i norsk
                  skole på alvor. Det er tilsvarende skuffende at Regjeringen ikke tar
                  rekrutteringsutfordringen i skolen på alvor. Fremskrittspartiet er såpass krass i
                  kritikken fordi et samlet korps av dem som var i åpen høring i Stortinget i
                  forbindelse med denne saken, var tydelig på at lærerutdanningen måtte bli en
                  femårig mastergradsutdanning, det var avgjørende både for kvalitet og for
                  attraktivitet. 

Jeg mener å ha merket at selv Regjeringen antyder at en femåring
                  mastergradsutdanning ville være å foretrekke, men de fremmer ikke noe forslag om
                  det. Ei heller under komiteens behandling har regjeringspartiene kommet på tanken
                  at det er meget krevende å forespeile fremtidige studenter at utdanningen deres
                  nok vil bli en femårig mastergradsutdanning til slutt, men at de i mellomtiden må
                  forholde seg til det de har – et særskilt fireårsstudium som faller mellom to
                  stoler. En slik situasjon stimulerer dessverre ikke til økt søkning, ei heller til
                  økt status for lærerutdanningen. Disse utfordringene synes Fremskrittspartiet
                  regjeringspartiene tar usedvanlig lett på, og 

det 

er en
                  utfordring for fremtidens lærerutdanning. 

Det er egentlig kun to partier i denne sal som tar denne utfordringen på alvor.
                  Fremskrittspartiet og Venstre fremmer – sammen med Høyre – forslag om at
                  lærerutdanningen skal bli «en femårig mastergradsgivende lærerutdanning» innen
                  2014. Høyre har forsøkt å komme seg med ved å lage en modell for en femårig
                  lærerutdanning, men den tilfredsstiller ikke forventningene til en mastergrad. De
                  er med på forslaget om å innføre mastergradsutdanning innen 2014, men har samtidig
                  et forslag som tar livet av den samme mastergradstenkningen. Hvis Stortinget
                  skulle vedta et slikt forslag i dag, er det samtidig omdefinert hva en mastergrad
                  er, og det vil Fremskrittspartiet advare mot. For det koster å ha ambisjoner om
                  kvalitet i utdanningen. 

En skal være varsom med å anklage andre for juks. Høyre er jo ellers så opptatt av
                  at studenter og elever ikke skal jukse på prøver og eksamener – her gjør de et
                  lite forsøk på det selv. Men jeg tolker det positivt. Jeg øyner håp om at Høyre
                  kommer etter til slutt, med en skikkelig mastergradsutdanning også for
                  lærerstudenter. De tar nok ett steg om gangen, og det viser seg jo ofte å være en
                  klok strategi. 

Innretningen og oppbyggingen av det femte året i mastergraden er noe ulik.
                  Fremskrittspartiet legger opp til en mastergradsoppgave på 30 studiepoeng. Denne
                  delen er naturligvis en betingelse for at det i det hele tatt skal dreie seg om en
                  mastergradsoppgave. 

Fremskrittspartiet vil så utvide faget pedagogikk og elevkunnskap med ytterligere
                  20 studiepoeng. I den delen av faget skal det særlig fokuseres på samarbeid mellom
                  skole og hjem, klasseledelse, elevhåndtering, samarbeid med andre yrkesgrupper i
                  skolen, praksisrettet pedagogikk og utvidet praksis. Særlig viktig mener
                  Fremskrittspartiet det er å fokusere mer på klasseledelse. Norske skoler er blant
                  dem i OECD-området hvor det er mest støy, uro og bråk, og det er helt avgjørende
                  at vi gjennom lærerutdanningen sikrer at lærerne evner å møte de nye
                  lederutfordringene for lærerne på en ordentlig måte. 

Fremskrittspartiet ønsker også at faget skal være modulbasert, slik at en er
                  tydelig på hvor stor andel av faget de enkelte deler gjør krav på.
                  Motforestillingene mot modulbasert opplegg for faget kom delvis frem i høringen og
                  var basert på en antakelse om at en da kunne miste det gjennomgripende
                  perspektivet som skal være bærende for hele faget. Fremskrittspartiet mener det er
                  godt mulig å ivareta den typen helhetlige perspektiver i et fag som er så vidt
                  omfattende, helt uavhengig av hvorvidt det er modulbasert eller ikke. 

I tillegg vil Fremskrittspartiet ha et nytt fag på ti studiepoeng om
                  praksisretting av fag. Det innebærer at en skal lære hvordan teoretiske fag bedre
                  kan læres bort på en mer praktisk måte, slik at en blir bedre i stand til å
                  håndtere og motivere teorisvake eller teoritrøtte elever. Dette vil være et viktig
                  forebyggende tiltak mot frafall i videregående opplæring og kan være et tiltak som
                  også gir bedre rom for tilpasset opplæring. 

Fremskrittspartiet støtter i hovedsak Regjeringens forslag om å ha få
                  obligatoriske fag i lærerutdanningen. Norsk og matte har imidlertid en så sentral
                  plass og et så sentralt omfang i 1.–7. klasse at det er fornuftig å ha disse
                  fagene som obligatoriske. På dette nivået er det også viktig tidlig å skape et
                  grunnlag for hvordan elevene skal møte etiske og religiøse spørsmål. Derfor er
                  Fremskrittspartiet med på forslaget om at en skal innføre et obligatorisk
                  historie- og RLE-fag på 20 studiepoeng i dette utdanningsopplegget. 

Det kan innvendes mot et slikt obligatorisk opplegg at den faglige friheten til
                  fordypning blir redusert. Det er naturligvis riktig, men på den annen side er
                  dette fagkretser som uansett ville være de mest sentrale for de studentene som
                  velger å ta lærerutdanning på småskoletrinnene, så den reelle innskrenkningen blir
                  ikke så veldig stor. 

Samtidig er Fremskrittspartiet opptatt av at omfanget av obligatoriske fag for dem
                  som utdanner seg for å undervise i 5.–10.-klasseløpet, skal ha færrest mulig
                  obligatoriske fag. På den måten sikres også valgfriheten til studentene bedre. 

Lærermeldingen er et viktig signal til dem som vurderer hva de skal gjøre i
                  fremtiden. Derfor er rekrutteringsperspektivet også viktig. Slik det ser ut i dag,
                  vil det være en underdekning av lærere på ca. 13 600 årsverk i 2020. Det må løses
                  på flere måter, både ved å øke lærerutdanningens status, mulighetene for etter- og
                  videreutdanning og også, tror Fremskrittspartiet, gjennom en revisjon av
                  arbeidstidsavtalen. Uten å åpne for hele den debatten i dag vil jeg peke på at
                  endringer i arbeidstidsavtalen, kombinert med individuell lønnsfastsettelse for
                  lærere, vil bedre rekrutteringen og muligheten for å få tilbake flere utdannede
                  lærere til skolen. 

Jeg vil også peke på en annen svakhet ved meldingen. Den drøfter ikke
                  lærerutdannernes vilkår, altså de lærerne som skal utdanne våre kommende lærere.
                  Hvis den utdanningen skal være best mulig, må de som skal utdanne fremtidens
                  lærere, være de best kvalifiserte og mest inspirerende. 

Som jeg tidligere har pekt på, er naturligvis lønn ett av flere forhold som gjør
                  noe med folks valg med hensyn til hva de skal drive med. En lektor i grunnskolen
                  eller i videregående skole med 16 års undervisningserfaring tjente i fjor – hvis
                  mine tall er riktige – 451 000 kr. Høyskolen tilbyr den samme læreren 409 000 kr i
                  lønn. Jeg vil gjerne utfordre statsråden på hvem statsråden tror vil gå ned i lønn
                  for å bli lærerutdanner, og hvordan statsråden vil arbeide for å rette opp denne
                  merkelige konstruksjonen som bidrar til at det er vanskelig å rekruttere de beste
                  lærerutdannere til høyskolen. 

Så vil jeg til slutt også bare kort nevne samisk lærerhøyskole. I dag er det
                  åpenbart at rekrutteringen er så svak og gjennomføringsgraden så lav at det ikke
                  er grunnlag for å opprettholde tilbudet på den måten det er i dag. De andre
                  partiene lukker øynene for dette og foreslår flere rekrutteringstiltak, men jeg er
                  redd det toget har gått for ganske lang tid siden. I 2008 var det tre av 107
                  studenter som fulgte studieprogrammet for allmennutdanning ved samisk
                  lærerhøyskole. 

Så vil jeg ta opp de forslag Fremskrittspartiet står alene eller sammen med andre
                  om, og som ikke allerede er tatt opp. Så vil jeg også samtidig gi rom for en
                  stemmeforklaring: Fremskrittspartiet og Høyre vil subsidiært støtte Venstres
                  forslag nr. 18, om sertifiseringsordning for lærere, dersom forslag nr. 8, som
                  Høyre og Fremskrittspartiet har sammen, faller. Vi håper selvfølgelig det får
                  flertall, men om det ikke gjør det, støtter vi altså Venstres forslag subsidiært.
               

 Representanten Anders Anundsen har tatt opp de forslag han refererte til. 

Det blir replikkordskifte. 

 Fremskrittspartiet bekrefter her at det er borgerlig uenighet. Men samtidig
                  bekrefter Fremskrittspartiet at Fremskrittspartiet og Venstre er enige i
                  skolepolitikken, og det er jo for så vidt en bekreftelse på det jeg spurte om i
                  stad. 

Det er derimot noe annet jeg har lyst til å spørre representanten Anundsen om, og
                  det gjelder et oppslag som stod i Dagbladet 21. januar 2008, hvor
                  fremskrittspartibyråd Sylvi Listhaug sier at lærere «har blankofullmakt til å
                  ødelegge folks framtid». Mener representanten Anundsen at slike uttalelser bidrar
                  til å øke statusen og rekrutteringen til læreryrket? 

 Jeg tror alle har en viktig jobb å gjøre i forhold til å snakke positivt om
                  lærerne. Veldig mange av lærerne vi har, er veldig flinke. Men samtidig skal vi
                  ikke stikke under stol at det er en del lærere som burde tenke på andre retninger
                  underveis. 

Det er vanskelig å balansere begrepsbruk når en skal snakke positivt om en hel
                  yrkesgruppe, samtidig som en skal løse utfordringer hvor man kan veilede folk bort
                  fra utdanningen. Det som er et viktig perspektiv – som meldingen omhandler i
                  veldig liten grad, og hvor den burde vært mye mer proaktiv – er hvordan man så
                  tidlig som mulig underveis i studieløpet skal sile ut de studentene som i
                  utgangspunktet ikke egner seg som lærere, for det er noen av dem også. Det er også
                  en utfordring vi skal ta på alvor. 

 I sitt innlegg viser representanten Anundsen i sin beskrivelse av opposisjonens
                  forslag om en femårig lærerutdanning til at man har en noe ulik innretning. Det er
                  helt riktig, for opposisjonen står ikke samlet om hva slags type femårig
                  lærerutdanning man ønsker, men man har ulike typer forslag om dette. 

Fremskrittspartiet foreslår at man i 2014 skal gå inn for en helhetlig femårig
                  lærerutdannelse. Dette mener jeg ikke er ansvarlig, dette er fire år etter at
                  utdannelsen er trådt i kraft. Kvaliteten innenfor utdanning er en
                  kjempeutfordring. Vi er nødt til å få flere forskningsansatte, og vi er nødt til å
                  få flere ansatte innen lærerutanningene, for ellers vil resultatet bli mange
                  nedleggelser innen utdanningene. 

Dørum svarte i en av sine replikker, med tanke på hvordan man skulle få dette til,
                  at man ønsket å sende sitt forslag ut på en bred høring. Det er ikke her så stor
                  forskjell fra det som regjeringspartiene foreslår, men hvordan vil
                  Fremskrittspartiet løse dette? 

 For det første redegjorde jeg vel relativt klart i mitt innlegg for at det er
                  ulike forslag fra opposisjonspartiene om hvordan den femårige lærerutdanningen
                  skal være. Likevel er avstanden mye mindre enn den er mellom regjeringspartiene og
                  opposisjonen, fordi i hvert fall Fremskrittspartiet, Høyre og Venstre har erkjent
                  det alle høringsinstansene som var i åpen høring på Stortinget, har erkjent,
                  nemlig at vi må få en femårig lærerutdanning på plass. 

Der er regjeringspartiene så lite ambisiøse at de ikke engang er villige til å ta
                  noen steg for å gjennomføre det som disse som faktisk er i sektoren, mener er det
                  riktige grepet. De mente også at 2014 var det rette tidspunktet for å kunne
                  innføre en slik femårig utdanning. Det er derfor forslaget fra Fremskrittspartiet,
                  Venstre og Høyre går ut på at en skal velge 2014 som tidspunkt for iverksettelse.
                  Det er da det er realistisk å få dette gjennomført. Men det krever selvfølgelig at
                  vi har en annen regjering, med mye større drift i skolepolitikken. 

 Det er jo interessant å høre så mange versjoner av hvordan det femte året skal
                  være. Når det femte året er så viktig for dere, hvorfor spisser dere ikke det,
                  står sammen i opposisjonen og er sterkere? Det er det ene spørsmålet mitt. 

Det andre går på «lærerutdannerne», som er et godt uttrykk. Så vidt jeg oppfattet
                  det, var du i innlegget ditt opptatt av dem. Slik jeg oppfattet det, var de på en
                  måte litt dårlig kvalifisert til å gjøre den jobben som de gjør nå. Det tror jeg
                  på mange måter er riktig, og det passer også for så vidt med det NOKUT har sagt.
                  Jeg vil derfor spørre: Er ikke det egentlig en grunn til å holde på den fireårige
                  lærerutdanninga en stund til, til vi får kvalifisert opp lærerutdannerne? 

 Presidenten vil minne om at all tale skal rettes til presidenten og ikke direkte
                  til representanten. 

 Sorry! 

 Jeg sa ikke at lærerutdannerne var dårlig kvalifisert. Jeg sa at vi har hatt
                  problemer med å rekruttere de beste, fordi de beste må gå ned i lønn for å bli
                  lærerutdanner. Da er ikke løsningen å beholde en lærerutdanning på fire år som
                  faller mellom to stoler. Da er løsningen at en gjør det enda mer attraktivt både
                  faglig og lønnsmessig å være lærerutdanner, å være med og bidra til å skape lærere
                  for fremtiden som igjen skal utdanne våre barn til å være langt, langt mer
                  kunnskapsrike enn det resultatene som vi nå får på de internasjonale
                  undersøkelsene, viser. 

Så er det ikke helt riktig at forskjellen på det femte året er så himlende stor.
                  To av forslagsstillerne har veldig like modeller. En av forslagsstillerne har ikke
                  den samme innretningen. Men jeg gjorde ganske godt rede for hva Fremskrittspartiet
                  mener er det viktigste med det femte året: 30 poeng i masterutdanningen, ti poeng
                  med praksisrettet opplæring og 20 poeng hvor en legger inn de viktige
                  skoleledelseselementene som samarbeid skole–hjem, samarbeid med andre yrkesgrupper
                  i skolen og en rekke andre forhold som er viktige for en lærer. 

 Replikkordskiftet er omme. 

 (komiteens leder): I likhet med flere av de andre talerne ønsker også jeg å gi
                  saksordføreren, Odd Einar Dørum, ros for et godt utført arbeid. 

Vi har mange dyktige lærere i Norge. Vi er så heldige. Men samtidig vet vi at de
                  trenger flere kolleger, og de trenger stadig å forbedre seg og utvikle seg. Det
                  gjelder både under lærerutdanninga og når lærerne har kommet ut i yrkeslivet. 

I løpet av den forrige regjeringas periode ble det satt i gang et
                  evalueringsopplegg for allmennlærerutdanninga. Det var NOKUT som stod for det.
                  Resultatet kom i en rapport høsten 2006. Når man hører debatten i dag, er det på
                  mange måter ironisk å tenke på at det partiet som i dag har to kunnskapsministre,
                  nemlig SV, var det eneste partiet som uttrykte seg mot at det skulle evalueres i
                  allmennlærerutdanninga. Det skjedde i forbindelse med innstillinga om
                  Kunnskapsløftet. SV mente åpenbart at det ikke var nødvendig å gjennomføre denne
                  evalueringa. 

Evalueringsrapporten peker klart på at kvaliteten i allmennlærerutdanninga er
                  høyst variabel. Den peker også på at de opptakskravene som ble innført fra høsten
                  2005, var riktige og med fordel kan skjerpes. Panelet peker også på viktigheten av
                  en femårig allmennlærerutdanning. Det er rett og slett for å kunne se sammenhengen
                  mellom fag, pedagogikk, fagdidaktikk og praksis mer helhetlig. 

Da rapporten ble lagt fram, sa SVs daværende statsråd Øystein Djupedal at 

«evalueringsrapporten viser at vi må skjerpe kravene til lærerutdanningen.
                     Dette arbeidet vil departementet umiddelbart starte opp». 

Videre sa Djupedal at 

«evalueringen gir her så klare indikasjoner på systematiske svakheter ved
                     dagens allmennlærerutdanning at det haster med å sette i verk konkrete tiltak».
                  

Det skulle altså gå nesten tre år før stortingsmeldinga om allmennlærerutdanning
                  kom, og da den kom, inneholdt den langt mer av forslag om å sette ned utvalg,
                  utrede videre og sende ut på høring enn den inneholdt konkrete tiltak. 

Men jeg ønsker også å gi Regjeringa ros for å ha gjennomført noen forslag i
                  meldinga. En del er forslag som Høyre og andre opposisjonspartier har fremmet før,
                  bl.a. forslag om lektor II-ordning, forslag om studielånsavskrivning for
                  lærerstudenter osv., og ikke minst forslaget om en tydeligere differensiering av
                  allmennlærerutdanninga. Jeg mener det er et helt riktig grep, og jeg mener det er
                  fornuftig at Regjeringa innfører en deling mellom 1.–7. trinn og 5.–10. trinn. Det
                  har også vært diskutert om man skulle foreta en ytterligere spesialisering der man
                  f.eks. tenker seg en tredeling eller en firedeling. Jeg tror nok det resultatet
                  departementet har landet på, er fornuftig, rett og slett fordi vi har ca 3 000
                  grunnskoler i Norge, det er mange små skoler, og skulle man differensiere
                  lærerutdanninga enda tydeligere inn på trinn, ville man kanskje få problemer med å
                  dekke opp antallet lærere ved mindre skoler. 

I går kunne vi i Aftenposten lese at 800 lærere mellom 25 og 29 år sluttet i
                  skolen i fjor. Hver fjerde lektor gav seg i skoleverket. Utdanningsforbundet peker
                  på det som selvfølgelig mange har pekt på, at det er et praksissjokk som møter
                  studentene når de kommer ut i læringssituasjonen. De opplever mangel på
                  tilrettelegging i yrket, og de opplever at de har fått en utdanning som ikke har
                  forberedt dem godt nok. 

Kunnskapsminister Bård Vegar Solhjell mente at det var normalt at unge skiftet
                  jobb, og at man ikke måtte overdramatisere situasjonen. Det er klart det er vanlig
                  at unge mennesker bytter jobb, men det er ikke fullt så vanlig at unge mennesker
                  bytter yrke etter så kort tid i et yrke. Og når en lektor bytter jobb fra skolen
                  til noe annet, eller når en adjunkt – som i tilfellet det ble vist til i
                  Aftenposten – ble fotograf, er ofte den personen tapt for skolen for lang tid,
                  kanskje for alltid. Det er det som er utfordringa. 

Høyre har bedt om innspill i forbindelse med arbeidet med lærermeldinga – og vi
                  har fått mange av dem. Flere understreker viktigheten av lengre praksis og økte
                  formelle krav til praksisskolene i forhold til oppfølging av studentene. Flere som
                  har tatt lærerutdanning, sier at deres erfaring med praksisen er at den er
                  flytende, fragmentert og for lite omfattende. De opplever også møtet med
                  virkeligheten som noe helt annet enn det de hadde forventet, og en av dem sier: 

Jeg synes at lærerutdanninga må ha mer praksis i klasserom med trening med elever
                  og veileder. Tre ganger tre ukers praksis er for lite og gir kun en liten smakebit
                  av hva vi kan forvente. Vi har altfor liten trening i håndtering av vanskelige
                  situasjoner i klasserommet, og det å holde styr på elevene. 

Jeg tror det er en beskrivelse som er nokså dekkende for det veldig mange lærere
                  opplever. 

Det er også grunnen til at Høyre velger å gjøre allmennlærerutdanninga – eller det
                  som nå blir hetende grunnskolelærerutdanninga – femårig og avslutte med et
                  praksisår, i tillegg til praksisen underveis i studiet. Det er en ordning de har
                  hatt i Skottland i nærmere 40 år, som har fungert veldig godt, som har bidratt til
                  å forberede studentene bedre på det som møter dem, og som ikke minst har bidratt
                  til å heve statusen på læreryrket. Jeg mener at vi ikke kan ha noe uprøvd når det
                  gjelder å gjøre akkurat de tingene. Hvis vi skal ha lærere vi forventer mye av, må
                  vi også gi dem en utdanning som er krevende og relevant, og vi må forvente mye av
                  oss sjøl når vi lager den utdanninga vi forventer at lærerne skal ta. 

Praksisåret skal i vår modell bestås for å kunne bestå allmennlærerutdanninga, og
                  det skal gjennomføres i nært samarbeid med erfaren veileder og med rektor. Det er
                  også sånn at praksisåret i vår modell skal være lønnet. Det betyr at du ikke har
                  full stilling som lærer, men du får altså lønn for å jobbe som lærer i deler av
                  tida i det praksisåret. 

Høyre arrangerte også et seminar om lærerutdanning i fjor høst. Vi hadde mange
                  berørte organisasjoner, institusjoner og studentorganisasjoner til stede.
                  Nestleder i Nasjonalt råd for lærerutdanning og leder av Program for
                  lærerutdanning ved NTNU, Per Ramberg, understreket at europeiske trender innenfor
                  lærerutdanninga er spesialisering, det er at seminartradisjonen gradvis må vike
                  for en akademisering, og det går i retning av mastergrad som hovedmodell for
                  lærerutdanninga. 

Da komiteen var på besøk i Irland og Danmark for litt siden for å diskutere
                  lærerutdanning, var danske pedagoger veldig opptatt av skillet mellom
                  seminartradisjonen og den akademiske tradisjonen. De mente at det var årsaken til
                  at den norske og den danske allmennlærerutdanninga hadde mange av de samme
                  utfordringene, nemlig høyt frafall og lite vekt på de akademiske sidene. 

Lasse Skogvold Isaksen, som er dekan ved lærerutdanninga ved Høgskolen i
                  Sør-Trøndelag, påpekte også et viktig moment som jeg mener komiteen og Regjeringa
                  må være veldig opptatt av, nemlig at det hjelper ikke hvor mange fine reformer
                  Stortinget lager av lærerutdanninga, hvis det ikke følges opp ved institusjonene.
                  Han mener det har vært en klar svakhet og en klar mangel de siste åra at man ikke
                  har fulgt opp tydelig nok fra departementets side, og at institusjonene ikke har
                  tatt det ansvaret de har for å sørge for at dette blir gjennomført. 

Det er mange sider ved allmennlærerutdanninga som man trenger å forbedre. Høyre
                  har gjennom sine forslag gitt innspill til noen sider. Det ene er at vi ønsker et
                  obligatorisk RLE- og historiefag. Vi mener det er viktig, fordi den tradisjonen vi
                  har hatt i Norge, er at vi har en vekt på religionsundervisning, også for dem som
                  skal bli lærere. Det er kanskje spesielt viktig i de tidene vi nå er i, at man
                  fokuserer på perspektivet historie/religion nettopp fordi historie og religion er
                  opphav til langt flere konflikter enn det vi så før. Da er det viktig å kunne noe
                  om det. 

Vi er også opptatt av at norskfaget skal være obligatorisk på 5.–10. trinn; det er
                  fordi norskfaget er et kjernefag. Det er helt avgjørende for alle lærere, og
                  spesielt med de nye gjennomgående læreplanene er det viktig at også
                  naturfaglæreren sørger for at norsken er på plass. Det er ikke lenger bare et
                  ansvar for norsklæreren. 

Vi har kommet med forslag til sertifiseringsordning knyttet opp mot etter- og
                  videreutdanning. Vi foreslår også skjerping av opptakskravene. Det er jo også et
                  tema som var oppe til debatt i forbindelse med Kunnskapsløftet. Vi går inn for –
                  og fremmer forslaget på nytt – å gjøre skolelederutdanning obligatorisk for dem
                  som skal jobbe som rektorer, og ikke minst en samordning av utdanningene innenfor
                  skoleledelse. Vi har mange utdanninger som ble startet opp i forrige
                  stortingsperiode, men innholdet i dem er ikke samordnet. 

Vi har også foreslått en ordning med sertifisering og prekvalifisering av
                  institusjoner som skal gi lærerutdanning. Jeg benytter samtidig anledningen å ta
                  opp de forslag Høyre står alene om, og gjenstående forslag Høyre er
                  medforslagsstiller til. 

Skal vi lykkes med lærerutdanninga, er vi nødt til å rekruttere de beste og de
                  mest motiverte til utdanninga. De land som lykkes med dette, rekrutterer blant den
                  øverste tredjedelen av studentene. Finland er helt eksepsjonelt. Der rekrutterer
                  man blant de øverste 15 pst. Vi ser at det har en betydning, og vi ser resultater.
                  Da er det viktig at institusjonene tar ansvar. Da er det viktig at Stortinget tar
                  ansvar gjennom å lage en allmennlærerutdanning, eller en grunnskolelærerutdanning,
                  som er krevende, som er relevant og som er mangfoldig. Det ansvaret mener jeg at
                  Regjeringa i for liten grad tar. Jeg mener at dersom de forslagene som
                  opposisjonspartiene fremmer, hadde blitt vedtatt, hadde vi sett det mange
                  lærerutdannere etterlyser, nemlig ikke bare en flikking på det som ligger der, men
                  et brudd med den tradisjonen som har vært tidligere. Vi er avhengig av å ha de
                  beste lærerne. Vi har mange av dem, men de trenger flere kollegaer. 

Sigvald Oppebøen Hansen hadde her teke over
                  presidentplassen. 

 Representanten Ine Marie Eriksen Søreide har teke opp dei forslaga ho refererte
                  til. 

Det blir replikkordskifte. 

 9. mai i fjor behandlet Stortinget Venstres representantforslag om å innføre
                  femårig lærerutdanning. Representanten Ine Marie Eriksen Søreide sa den gang: 

«Det er samtidig viktig å huske på at debatten om allmennlærerutdanning må
                     begynne i riktig ende. Etter Høyres oppfatning vil den riktige enden være å
                     diskutere hva allmennlærerutdanninga skal inneholde. Så må vi summere det og
                     finne ut om vi skal ha en fireårig eller femårig utdanning.» 

I forbindelse med meldingen som vi i dag behandler, fremmer Høyre, sammen med
                  Venstre og Fremskrittspartiet, forslag om å innføre en femårig lærerutdanning fra
                  2014. Betyr dette at tiltakene som er skissert i meldingen, vil bedre innholdet i
                  utdanningen i så stor grad slik at det etter Høyres oppfatning vil bedre bl.a.
                  studieintensiteten, men også ruste opp både kvaliteten og arbeidsinnsatsen ved
                  lærerutdanningsinstitusjonene? 

 Det er helt riktig at Høyre helt fra starten av har hatt den holdning at vi ikke
                  skulle diskutere fire- eller femårig lærerutdanning og låse oss der, men diskutere
                  hva vi ønsker lærerutdanninga skal inneholde, og så summere det. Vi kom da fram
                  til at for å få plass til det vi ønsker å ha i allmennlærerutdanninga, bl.a. en
                  tydeligere vekt på praksis og en forbedret praksis, vil vi utvide den til fem år. 

Vi er samtidig veldig klar over de tilbakemeldingene som har kommet, f.eks. fra
                  egenevalueringa til Høgskolen i Oslo, som er Norges største lærerutdanner, nemlig
                  at det fireårige studiet der i praksis er treårig, fordi studieintensiteten er for
                  lav, fordi studentene leser for lite, og fordi det bare er ca. 60 pst. som
                  gjennomfører studiet på normert tid. Vi mener jo at den modellen vi har for en ny
                  og forbedret grunnskolelærerutdanning med et obligatorisk praksisår på slutten,
                  vil bidra til både å øke studieintensiteten, skjerpe kravene og samtidig gjøre
                  utdanninga mer relevant for dem som skal ut i lærergjerninga. Vi er fornøyd med
                  den modellen vi har skissert. Grunnen til det, er at vi ikke er fornøyd med den
                  modellen Regjeringa har skissert. 

 For mange ferdigutdannede lærere velger seg bort fra læreryrket. Det er en
                  alvorlig utfordring som det er viktig å gripe fatt i, noe denne regjeringen gjør.
                  Det er mange tiltak som man bør iverksette. Studenter sier at de opplever et
                  praksissjokk, som også representanten Søreide var inne på. I denne
                  stortingsmeldingen og i den nye lærerutdanningen vil det komme en fast ordning med
                  veiledning for alle nyutdannede lærere, altså en mentorordning, som er utrolig
                  viktig. 

Hvis vi går tilbake igjen til 2002, da Søreides parti var i regjeringsposisjon og
                  regjeringen la fram stortingsmeldingen om lærerutdanningen, foreslo
                  Arbeiderpartiet, SV og Senterpartiet at man skulle innføre en slik obligatorisk
                  ordning for alle studentene ved endt utdanning. Da Høyre satt i posisjon, vurderte
                  man ikke dette som viktig nok. Hvorfor ikke? 

 Det er jo relativt pussig at regjeringspartiet SV nå plutselig er imot at
                  veiledningsordninga skal være obligatorisk, når de fremmet forslag om det samme i
                  2002. Det som er kjernen, er at vi gjennom den forrige regjeringsperioden fikk
                  satt i gang mange gode tiltak med veiledning rundt omkring i kommunene. Vi ser nå
                  behovet for å skjerpe det. Derfor har vi sammen med andre partier fremmet et
                  forslag om at den veiledningsordninga som det legges opp til i meldinga, skal være
                  en rett og en plikt, altså obligatorisk. Vi ser i dag at store skoleeiere ofte er
                  flinke til å ha veilednings-/mentorordninger for lærere. Oslo kommune har f.eks.
                  50 timers kurs for nyutdannede lærere, og de følger opp godt underveis. Det samme
                  gjør Skien kommune. Men vi ser at mange av de kommunene som i dag sliter med
                  dårlig råd på grunn av dårlig kommuneøkonomi under denne regjeringa, prioriterer
                  bort veiledning av nyutdannede lærere. Det er veldig trist, for det er det behov
                  for. Vi har i vårt forslag gått inn for å gjøre det til en rett og en plikt, gjøre
                  det obligatorisk. Det hadde vi håpet å få regjeringspartienes støtte til, men de
                  mener tydeligvis ikke det er viktig nok. 

 Det er vel ikke slik at et femårig løp i seg selv er en masterutdanning. 

Men i sin replikk var representanten Ljunggren inne på Høyres noe skiftende
                  oppfatning om fireårig eller femårig utdanning. Jeg har vært litt usikker på hva
                  Høyre egentlig mener. Et annet eksempel på det er at den 29. november 2008 sa
                  representanten Eriksen Søreide i NRK at Høyre ville stille tøffere krav for å
                  komme inn på lærerutdanningen, og ville øke karakterkravet til minst 4. I
                  innstillingen vi i dag behandler, fremmer ikke Høyre noe forslag om det, men et
                  generelt forslag om å øke opptakskravene i norsk og i matte. Jeg er uenig med
                  Høyre i strengere opptakskrav. Jeg tror det vil rasere søkningen til utdanningen.
                  Men jeg lurer veldig på hva Høyre egentlig mener. Kan vi stole på Høyre når de
                  foreslår én ting i media og foreslår noe annet når vi behandler saker i
                  Stortinget? Eller er det slik at Høyre har endret oppfatning i denne saken også?
               

 Representanten Gorm Kjernli og alle andre kan stole på den linja som Høyre har
                  ført hele veien. Vi var de som innførte opptakskrav, mot Arbeiderpartiets,
                  Senterpartiets og SVs vilje. Vi er også de som har tatt til orde for å skjerpe
                  opptakskravene. Vi har gjentatt det i representantforslag, og vi gjentar det nå.
                  Vi mener at det er viktig, fordi det bidrar til å øke statusen. Det gir beskjed om
                  at det er viktig å ha gode karakterer fra videregående i sentrale fag for å ta
                  lærerutdanning. 

Jeg syns det er et paradoks, som også Arbeiderpartiet burde se, at på
                  universitetene har man sterk oversøkning og høye karakterkrav for å komme inn på
                  utdanninga, mens på høyskolene har man mange steder under en halv primærsøker pr.
                  plass. Da sier det seg selv at det er ganske vanskelig å få rekruttert også lærere
                  som skal utdanne lærerne. Vi har hele tiden stått på at det må være krav til å
                  komme inn på allmennlærerutdanninga. Vi har gjennomført det både gjennom forslag,
                  gjennom den politikken vi førte i regjering – og den linja kommer vi også til å
                  fortsette når vi kommer i regjering neste gang. 

 Replikkordskiftet er slutt. 

 Saksordføreren takket komiteen, og jeg vil takke saksordføreren for å ha ledet
                  arbeidet i komiteen på en god og ryddig måte, og for å ha fått til en god
                  behandling av Læreren – rollen og utdanningen, altså meldingen om den nye
                  lærerutdanningen. Det har ført til at vi har fått et godt resultat. Den nye
                  lærerutdanningen som i dag vedtas, kommer til å stå seg for framtiden. 

Gode lærere må være faglig trygge og kunne tilpasse undervisningen til den enkelte
                  elev og til de ulike trinnene i skolen. 

Å være lærer er nok en av de aller viktigste og krevende jobbene vi har i Norge.
                  Læreren skal oppmuntre, utvikle og videreføre interesse, skaperlyst, nysgjerrighet
                  og få elevene til å strekke seg mot neste mål. Det er viktig at læreren legger til
                  rette for demokratiske prosesser og medbestemmelse fra elevene. Læreren trenger et
                  høyt kunnskapsnivå og en sterk pedagogisk tilhørighet for å kunne lede de
                  pedagogiske prosessene. Vi trenger flere lærere, en bedre lærerutdanning. Vi må
                  sikre at studentene gjennomfører utdanningen. Frafallet i lærerutdanningen er
                  altfor høyt i dag. Det må rekrutteres godt til utdanningen, og man må sikre et
                  godt system for etter- og videreutdanning. Lærerens første møte med yrket må være
                  god, slik at vi kan være sikre på at de aller fleste velger å bli lærer. 

Alle disse utfordringene gir stortingsmeldingen gode og konkrete svar på.
                  Meldingen legger stor vekt på lærerens samspill mellom eleven og foreldrene. Alle
                  foreldre er en ressurs for sine barns skolegang. Det er viktig å ha et positivt
                  utgangspunkt i forhold til foreldrenes betydning for sine barns læring, og å
                  utvikle tiltak som bidrar til aktiv foreldremedvirkning i skolen. Den nye
                  lærerutdanningen legger opp til en bevisstgjøring av hjemmets rolle. Et godt
                  samarbeid mellom hjem og skole vil kunne føre til en mye større grad av sosial
                  utjevning. 

Imidlertid er den gode rektor og god skoleledelse også en forutsetning for at
                  skolen skal utvikle et godt læringsmiljø. Det er en helt sentral forutsetning for
                  at læreren skal kunne fungere godt i sin hverdag. Fra høsten 2009 vil det for
                  første gang bli satt i gang et systematisk tilbud om skolelederutdanning for
                  nytilsatte rektorer og rektorer som ikke har formell skolelederkompetanse fra før.
                  Det blir lagt opp til at utdanningen skal tas over to år, og at det skal være rom
                  for å gi et utdanningstilbud til opptil 600 rektorer pr. år. 

De siste årene har den norske skolen vært utsatt for voldsom oppmerksomhet og
                  intens debatt. Det har vært en rekke nedslående resultater på de internasjonale
                  PISA-testene, og det har vært store variasjoner på de nasjonale prøvene og de
                  vurderingsprøvene som vi har. Det har satt et utrolig viktig fokus på hva skolen
                  kan bli bedre på, og på det utviklingspotensialet vi har. Tidlig innsats har blitt
                  et varemerke for denne Regjeringen – at elevene skal få hjelp når de trenger det.
                  Det settes inn sterkere innsats på de første trinnene med flere timer og flere
                  lærere i norsk og matematikk, for altfor mange barn går i dag ut av skolen uten å
                  kunne lese og skrive skikkelig. Dette gjør SV noe med. 

Evalueringen av allmennlærerutdanningen fra 2006 var tydelig. Gjennomgangen som
                  NOKUT gjennomførte, viste at vi har en rekke svakheter ved den norske
                  allmennlærerutdanningen. Denne Regjeringen igangsatte umiddelbart tiltak opp mot
                  institusjonene. I dag står vi her med en ny lærerutdanning som skal vedtas i
                  Stortinget, som vil stå seg i framtiden. 

Endringen av lærerutdanningen kommer til å bidra til en bedre skole. Hovedtrekkene
                  i meldingen har det vært bred enighet om, og den har hatt stor støtte ute i de
                  ulike fagmiljøene. Ingen er tjent med en lærerutdanning som er offer for politiske
                  omkamper og dragkamper. Derfor er SV veldig glad for at det er så bred tilslutning
                  til tiltakene i denne stortingsmeldingen. 

Forrige gang vi debatterte lærerutdanningen i denne salen var i 2002. 19. juni
                  2002 ble det fattet vedtak om en ny lærerutdanning. Det er bare litt under sju år
                  siden. Det er et mål at denne lærerutdanningen er så godt gjennomarbeidet og så
                  faglig godt forankret at den vil stå seg over tid. 

Den stortingsmeldingen som vi i dag behandler, har hatt grundige og gjennomgående
                  prosesser. Vi kan ikke ha den typen forhandlinger som vi hadde sist i Stortinget,
                  f.eks. da KRL-faget ble obligatorisk gjennom politiske forhandlinger og ikke
                  forankret i det faglige. 

Lærerens arbeidsdag består av mange pålagte oppgaver som stjeler tid, og mye
                  undervisningstid går tapt når det gjelder grunnopplæringen. Derfor har Regjeringen
                  igangsatt mange tiltak, bl.a. et kartleggingsarbeid. Man har også satt ned et
                  tidsbruksutvalg som skal se på tidsbruken. Vi har pålagt kommunene å utarbeide
                  årlige rapporter om kvalitet i skolen – det vil føre til at vi får utarbeidet gode
                  rutiner og kvalitetssikringsarbeid i skolene. De nasjonale prøvene og
                  kartleggingsprøvene som SV i regjering har innført, er også et utrolig viktig
                  verktøy for lærerne i deres daglige arbeid. Det er også utarbeidet veiledende
                  læreplaner, slik at lærerne kan ha noe å støtte seg til i sitt arbeid. 

Vi får en ny grunnskolelærerutdanning med vekt på faglig fordypning og
                  spesialisering. Det er helt nødvendig for å sikre den faglige tryggheten for
                  lærerne. Når læreren har høy kompetanse, kan han avdekke hva eleven trenger hjelp
                  med, og hvilke tiltak som må igangsettes. 

Den nye lærerutdanningen blir delt inn i to ulike utdanningstrinn, et barnetrinn
                  og et ungdomstrinn, 1.–7. trinn og 5.–10. trinn. På 1.–7. trinn er norsk og
                  matematikk obligatoriske fag, mens det på 5.–10. trinn ikke legges opp til noen
                  obligatoriske fag utenom det nye pedagogikkfaget. 

Praksis er ikke fastsatt med studiepoeng, men utgjør om lag 30 poeng, dvs. et
                  halvt år av utdanningen. Det er viktig, som Regjeringen foreslår, at man starter
                  tidlig og har en gjennomgående praksis gjennom hele løpet. De grep som gjøres i
                  meldingen, er viktige og riktige. Man styrker praksisfeltet gjennom et system for
                  kvalitetssikring av praksisskoler, praksislærere og hele praksisopplæringen. Det
                  lages kriterier og krav for praksisen. Det lages en felles ramme for vurdering av
                  teori og praksis. Det kommer også forskning på praksisfeltet. 

Det blir ikke mer praksis enn tidligere, men det blir bedre praksis. Høyre og de
                  andre opposisjonspartiene foreslår mer praksis, men det er ikke der behovet er.
                  Det har undersøkelser vist. Det er behov for å styrke kvaliteten i den. Det slås
                  også fast i en nordisk komparativ studie som akkurat har blitt lagt fram.
                  Kvaliteten i praksisen er det avgjørende for en god lærerutdanning. 

Den nye lærerutdanningen er en forskningsbasert lærerutdanning. Det etableres
                  nasjonale forskerskoler for lærerutdanningen. Det innføres bachelor-oppgaver, og
                  man får også etablert flere mastertilbud. Det blir innført et nytt og utvidet
                  pedagogikkfag som er fordoblet i forhold til det gamle, med i alt ett års omfang,
                  og det skal være obligatorisk i begge hovedretningene av lærerutdanningen. Faget
                  er en konsekvens av den grundige behandlingen av lærerutdanningen. Faget skal ha
                  tre funksjoner: Det skal være lærerens plattform, det skal gi metodisk
                  lærerkompetanse og det skal ivareta det sosiale og relasjonelle forholdet mellom
                  eleven og læreren. 

Faget, som skal hete «pedagogikk og elevkunnskap», skal være praksisrettet og ha
                  som utgangspunkt at det trengs lærere i dag som både har god fagkompetanse og evne
                  til å formidle og inspirere. Det tidligere pedagogikkfaget ble kritisert for å
                  være for akademisk og rettet bort fra skolen – ikke inn i skolen. Dette vil endres
                  med det nye faget. 

Da vi i 2002 behandlet den tidligere lærerutdanningen, forelå det en rapport fra
                  Norgesnettrådet som viste at studentene etterlyste mer pedagogikk og didaktikk.
                  Fellesplattformen, som de syntes var så viktig, var ikke til stede. SV foreslo den
                  gangen å fordoble omfanget til 60 studiepoeng og omgjøre faget til et mer praktisk
                  orientert fag. SV er glad for at et felles storting slutter seg til dette
                  forslaget i dag, men det kunne ha vært innført i 2002. 

Kvalitet, lengde og nivå har stått sentralt i dette arbeidet. Vi legger vekt på at
                  vi er nødt til å bygge opp kompetansen på utdanningsinstitusjonene. Vi er nødt til
                  å bygge opp både den faglige kompetansen, forskningskompetansen osv. Dette vil ta
                  tid, så når opposisjonen foreslår en femårig lærerutdanning i 2014, er dette ikke
                  reelt eller fornuftig å innføre. 

Vi innfører også en mentorordning, noe som er viktig for at studentene skal få en
                  god oppfølging etter endt utdannelse. En ny og mer spesialisert utdanning vil øke
                  interessen for læreryrket. Økt kvalitet og bedre oppfølging av den enkelte vil
                  gjøre lærerutdanningen mer attraktiv for studentene. 

 Det blir replikkordskifte. 

 Hvorfor i all verden er ikke seniorpolitikk nevnt i meldingen? 

 I innstillingen har komiteen omtalt seniorpolitikken. For det første er det slik
                  at det er opp til arbeidsgiver å gjennomføre ulike tiltak når det gjelder
                  seniorpolitikk. Jeg vet at veldig mange kommuner er flinke på dette området. De
                  har innført gode tiltak, bl.a. med hensyn til redusert arbeidstid. Fram til nå har
                  Regjeringen fokusert på generelle, viktige tiltak for å styrke rekrutteringen, men
                  seniortiltak er noe som det er viktig å ha med i den nye stortingsmeldingen om
                  kompetanse, som også blir lagt fram for Stortinget. 

 Representanten Jensen var glad for bred tilslutning. Det er jo ikke så vanskelig å
                  få bred tilslutning når man stort sett ikke foreslår – eller gjennomfører – veldig
                  kontroversielle tiltak, og er motvillig til å gå lenger. Da er opposisjonens rolle
                  å prøve å skyve mer på, for meldingen er gjennomsyret av at man skyver på alle
                  valg – man vil lage utredninger og den typen ting, og man vegrer seg for å skjerpe
                  krav. 

Representanten Jensen var i sitt innlegg selv inne på frafallsproblematikken, og
                  NOKUT poengterte jo hvor viktig det var å stille krav med tanke på å redusere
                  problemene med frafall. I tillegg problematiserer representanten både i
                  replikksvar og i sitt innlegg det med en femårig utdanning. 

Når skal SV komme seg vekk fra å 

prate

 om at krav er
                  viktig for at læreryrket skal få status, og komme seg dit hen at de begynner å
                  gjennomføre? 

 Alle de tiltakene som SV i regjering har gjennomført, viser at SV er opptatt av
                  krav og kvalitet. Jeg var i mitt innlegg innom en rekke av de tiltakene vi i denne
                  stortingsperioden har gjennomført, og som vi er i gang med å gjennomføre. Og i
                  denne stortingsmeldingen som vi har til behandling i dag, ligger det konkrete
                  tiltak for nettopp å styrke kvaliteten i utdanningen. For bare å nevne noen av de
                  tingene som jeg har vært inne på: veiledning i praksis, en ny mentorordning, en
                  utvikling av to løp og et helt nytt fag i lærerutdanningen. Og dette med at vi
                  utvikler to løp, vil føre til at læreren vil bli tryggere i sin rolle, for man vil
                  være spesialisert – opp mot alderstrinn og opp mot de elevene man holder på med. 

Det er viktig – og SV er absolutt ikke imot – å stille kvalitetskrav, men SV
                  ønsker ikke å gjøre det på samme måte som Høyre. 

 Det må vel understrekes at det var et tilbud om veiledning som ble presentert av
                  SV i 2002, og kanskje ikke en obligatorisk mentorordning. 

Det er en stor bekymring i dag, og det er alle de lærerne som forsvinner ut det
                  første året de er ute i praksis. Vi kan både lese i meldingen og høre
                  representanten og andre fra regjeringspartiene snakke om at vi nå bl.a. skal få
                  mentorordninger. I dag har eksisterende lærere utrolig mange oppgaver i skolen.
                  Man ønsker altså ikke å legge dette inn i et strukturelt system som gjør at både
                  mentor og de som skal «mentoreres», blir frikjøpt til å utføre dette, og at det
                  ikke legges inn i et system som gjør at dette blir obligatorisk og en god prosess. 

Hva er årsaken til at dette bare skal pålegges som en ekstra oppgave som man
                  kanskje kan få lov til å ta tak i, og som vi vet i det store og hele kommer til å
                  drukne? 

 Det forslaget som kommer til å bli vedtatt her i dag etter at vi har behandlet
                  meldingen, dreier seg om at alle studenter skal tilbys veiledning det første året
                  de er ute i praksis. Dette er viktig. Og det var det samme forslaget som
                  Arbeiderpartiet, SV og Senterpartiet hadde da Kristelig Folkeparti satt i
                  regjering i forrige periode og stemte ned forslaget. 

Det er viktig at man får en veiledningsordning, slik at studentene, når de er
                  ferdige med utdanningen, kan ha noen personer som de kan føle seg trygge på, og
                  som de kan få veiledning av i sitt daglige arbeid. 

Jeg er sikker på at dette vil føre til at flere lærere ikke vil oppleve
                  praksissjokket på samme måte som de gjør i dag, og vil velge å bli i læreryrket
                  istedenfor å forlate det. 

 Replikkordskiftet er dermed over. 

 La også meg takke saksordføreren for god jobb med den kanskje viktigste meldingen
                  som vi behandler på utdanningsområdet i denne perioden, for nå skal løpet for
                  framtidens lærere legges. Derfor synes jeg det er litt skuffende at ikke
                  regjeringspartiene har vært opptatt av å få til en enda bredere enighet i denne
                  saken, for jeg tror en slik bred enighet hadde gitt en forutsigbarhet og en ro
                  både for utdanningsinstitusjonene og for de kommende lærere. Opposisjonen har vært
                  åpen for det, men Regjeringen har ikke ønsket å gå inn i en dypere prosess. 

Det store grepet som gjøres i meldingen, er at man erstatter allmennlærerens brede
                  fagkompetanse med spesialisering og fordypning på fag og trinn. Jeg er enig i
                  dette. Samtidig mener jeg allmennlæreren har fått ufortjent mye tyn. Det er viktig
                  ikke å glemme at allmennlærerutdanningen har forberedt læreren godt for lærerens
                  mangeartede pedagogiske hverdag. Den siden ved allmennlærertradisjonen må vi kunne
                  ta vare på og videreføre. 

Kristelig Folkeparti er skeptisk til at studentene allerede ved søknad om opptak
                  til lærerutdanningen må ta stilling til om de skal jobbe i ungdomsskolen eller
                  barneskolen. Søkerne vil ikke ha nok grunnlag til å foreta valg, og faren for
                  feilvalg vil være stor. Kristelig Folkeparti mener derfor at det første året i
                  stor grad bør være felles for begge løp. Dette året bør ha en betydelig andel
                  praksis, slik at studentene får et tydeligere utgangspunkt for å gjøre et
                  reflektert valg. 

Jeg tror det er riktig å skjerpe kravene til faglig kompetanse for å kunne
                  undervise, men samtidig er det viktig å ha in mente at dette vil kunne gi ganske
                  store utfordringer for distriktsskoler, særlig små skoler. De vil kunne få
                  problemer med å skaffe lærere som samlet sett har tilstrekkelig kompetanse for
                  undervisning i alle fag. Skolestrukturen i Norge er svært variert, og det er
                  viktig å sikre at alle elever får faglig gode og kompetente lærere, og at vi ikke
                  risikerer å få mange dispensasjonsskoler. 

Gjennom komitébehandlingen har spørsmålet om utdanningens lengde blitt et
                  hovedtema. Skal vi ha fire år eller en masterutdanning på fem år? Jeg mener det
                  ikke vil være tilstrekkelig kun å utvide utdanningens lengde for å få en bedre
                  lærerutdanning. Alt for ofte blir løsningen å foreslå utvidet tid, i den tro at en
                  da lettvint forbedrer utdanningen. Først og fremst er det innholdet i
                  lærerutdanningen vi må se på. Skal det fylles på med et ekstra år, må en ha en
                  klar formening om hva det året da eventuelt skal fylles med. Vi må få til kvalitet
                  i de fire årene før vi eventuelt innfører et femte. Et slikt år må innebære en
                  forsterkning av de grep vi velger å ta for de fire allerede eksisterende år. Et
                  spørsmål som bl.a. må avklares, er hva bachelorgraden skal være. Hvilken funksjon
                  skal den ha? Hva skal den gi kompetanse til? Skal det f.eks. være mulig å gå ut i
                  jobb etter denne og i tilfelle til hvilken jobb? Dette er spørsmål jeg opplever at
                  de som ønsker en master, hopper glatt over. 

Forslaget om et sentralt og samlende pedagogikkfag i lærerutdanningen er et
                  spennende forslag som imidlertid foreløpig ser ut til å skulle inneholde alt. Det
                  er positivt at det tenkes nytt i forhold til pedagogikkfaget, men det må legges
                  mye sterkere føringer for hva faget skal inneholde, enn det Regjeringen foreløpig
                  har signalisert. Hvis faget skal bli vellykket, må det bli tydeligere med hensyn
                  til både innhold og mål. Faget må bli modulbasert for på den måten å gi mer
                  struktur. For vår del er det avgjørende at faget gjøres mer praksisrelatert, og at
                  det samtidig må kunne etterprøves at studenten har fått det de skal ha. Jeg tror
                  det f.eks. vil være viktig at lærerne i utdanningsinstitusjonene har
                  hospiteringsordninger i skolen med jevne mellomrom, og at øvingslærere trekkes inn
                  i lærerutdanningen for å undervise. 

For første gang i historien vil nå lærerutdanningen ikke inneholde religion,
                  livssyn eller etikk som obligatoriske fag. Dette skjer samtidig med at vi har
                  vedtatt en ny formålsparagraf som bl.a. sier at opplæringen skal 

«vise respekt for den einskilde si overtyding». 

Formuleringen viser at norsk skole i større grad enn tidligere har intensjon om å
                  ta enkeltelevens livstolkning på alvor. Jeg er redd for at forslaget om å fjerne
                  religionsfaget som obligatorisk fag vil føre til at studentene nå vil stå
                  dårligere rustet til å møte skolehverdagen når de kommer ut som lærere. En skal
                  kunne føre dialog og håndtere mulige konflikter på bakgrunn av kultur og religion.
                  Kunnskap om religionens konsekvenser for den enkelte elev trengs i mange fag, ikke
                  bare i undervisning i RLE-faget. For eksempel er tegning, mat og helse og
                  kroppsøving fag der læreren trenger kompetanse når det gjelder hva et
                  flerkulturelt samfunn betyr for skolen. 

Dette forslaget er stikk i strid med internasjonale anbefalinger og trender. De
                  fleste europeiske land, bl.a. Frankrike, tar nå religionskunnskap inn igjen som et
                  viktig element i lærerutdanningen. OSSE mener at på grunn av hendelser rundt om i
                  verden, migrasjon og seiglivede misoppfatninger om religioner og kulturer, er det
                  et stort behov for kunnskap om ulike religioner og livssyn. De mener at enhver
                  grunnleggende lærerutdanning bør inkludere innsikt i kulturelt og religiøst
                  mangfold. En skulle tro at Regjeringens møte med religiøse spørsmål som
                  hĳab-debatt og blasfemiparagraf ville føre til et ønske og behov og en forståelse
                  for at en trenger mer kunnskap og ikke mindre. 

For å beholde lærere i skolen er det avgjørende at de gis en best mulig start på
                  jobbkarrieren. Derfor må vi unngå det berømte praksissjokket som nyutdannede
                  lærere møter. Dessverre løser ikke denne meldingen den utfordringen. For å styrke
                  koplingen mellom teori og praksis kommer vi ikke utenom å ta noen strukturelle
                  grep. Det er behov for bedre praksis, men også for mer praksis. Derfor har
                  Kristelig Folkeparti gjentatte ganger fremmet forslag om en obligatorisk
                  mentorordning i form av et introduksjonsår. Vi er tilfredse med at Regjeringen nå
                  kommer med et tilbud om veiledning, men mener samtidig at å innføre et frivillig
                  tilbud ikke er godt nok. Det bør være en klar ambisjon og et mål å gjøre en
                  mentorordning i form av et introduksjonsår obligatorisk for alle nyutdannede
                  lærere. 

Introduksjonsåret vil etter vårt forslag komme som det første året i jobb, hvor de
                  selvsagt skal motta vanlig lønn. Det bør bestå av at et skreddersydd program for
                  utvikling og støtte til den nyutdannede læreren, med observasjoner, samarbeid med
                  andre lærere, besøk ved andre skoler, deltakelse i formell opplæring, m.m. Det er
                  viktig at de selv bidrar aktivt i utformingen for å sikre best mulig utbytte. For
                  at dette ikke skal komme som en ekstra oppgave, må det være reduksjon i
                  obligatorisk undervisning for å få gjennomført dette. Den enkelte må ha en egen
                  mentor som jevnlig overvåker og gir støtte. Mentorene må også fritas fra andre
                  plikter, sånn at veiledning ikke blir en ekstraoppgave. Det vil også være viktig
                  med jevnlig gjennomgang av framgangen og formelle diskusjoner ved slutten av hvert
                  semester med veiledende lærer og/eller rektor. Vi mener også det bør vurderes
                  nærmere om introduksjonsåret bør avsluttes med en sertifisering. I tillegg til et
                  personlig program med utvikling, støtte og profesjonell dialog og en overvåkning
                  vil det da kunne innføres en vurdering av prestasjon mot profesjonelle standarder. 

Nyutdannede lærere må da i løpet av det første året i skolen oppfylle kravene i
                  disse standardene. Vi ber derfor departementet om å se dette i sammenheng med
                  innføring av en obligatorisk mentorordning i form av et introduksjonsår. 

Realiteten er jo at nyutdannede lærere allerede i dag blir utsatt for en
                  sertifisering de første årene. Det er bare ingen som snakker om det. I dag må
                  nyutdannede lærere ofte gå en kanossagang fra vikariat til vikariat for å forsøke
                  å fylle opp en fulltidsstilling. I dag fungerer det i praksis som en
                  sertifiseringsordning i den forstand at de gode lærerne beholder vi, men de beste
                  lærerne forsvinner kanskje ut. De gidder ikke «aller nådigst» å sy sammen noen
                  prosentandeler her og der, noen timer her, noen vikariater der, før de etter noen
                  år oppnår fast stilling og godkjennelse. Dette er en alvorlig realitet for alle
                  våre nyutdannede lærere, og den virker negativt i forhold til rekruttering til
                  yrket og for å beholde de beste lærerne. Jeg tror at det er på tide at vi nå får
                  en slutt på den uformelle sertifiseringsordningen som vi har i dag, og som ingen
                  har våget å snakke om, og kanskje setter det inn i et mer formelt system. 

Til slutt vil jeg ta opp de strålende forslag som Kristelig Folkeparti har alene i
                  innstillingen, og anbefaler dem på det varmeste. 

 Representanten Dagrun Eriksen har teke opp dei forslaga ho refererte til. 

Det blir replikkordskifte. 

 Det ser ut som om Kristelig Folkeparti i stor grad er enig med Regjeringen. Det er
                  jo for så vidt veldig bra, men det viser avstanden på den borgerlige siden.
                  Kristelig Folkeparti er med i vår merknad om utvikling mot en femårig utdannelse,
                  men de har også en egen merknad om å utvikle de fire årene vi allerede har. 

Det er alltid fint å kunne helgardere seg, men hva mener Kristelig Folkeparti
                  egentlig? Ønsker de en fireårig, eller ønsker de en femårig utdannelse? 

 Vi synes det er altfor tidlig å gå for en femårig utdanning. Vi mener at det
                  første vi må ta fatt i, handler om innholdet i de fire årene vi allerede har. Jeg
                  tror at veldig mange i miljøet har blitt veldig fascinert av å få femårig master
                  og den statusen det gir – og det er jeg helt enig i at den vil gi for
                  lærerutdanningen. Men jeg tror vi gjør en bommert hvis vi ikke gjør noe med selve
                  innholdet i de fire årene. Vi ønsker heller at det femte året ikke skal være en
                  prøveordning i studiet, men at vi gir det som første år i utdanningen, at man skal
                  få lønn, være fullt ansatt og ta det på alvor. Det er der man møter praksissjokket
                  og kan ta det mer på alvor, og ikke når man fortsatt er student. 

 Det var faktisk noe av det samme jeg hadde tenkt å ta opp. I innledninga i
                  innlegget var representanten opptatt av at Regjeringa ikke hadde vært lyttende,
                  for en trenger breie flertall i slike saker som dette. Det er jeg på mange måter
                  enig med representanten i. Det var derfor jeg syns det var veldig interessant å
                  merke at representanten sjølsagt, i likhet med alle, var interessert i disse to
                  ulike løpa, og så endte opp med en fireårs utdanning. 

Mitt spørsmål var egentlig: Hvorfor lot ikke representanten seg rive med på det
                  femårige løpet? Det er for så vidt svart på det, men representanten kan gjerne
                  utdype det. 

Dessuten kunne det vært interessant å høre hvordan man tenker seg praksis, hvis
                  man skal ha et første felles år. 

 Vi lot oss ikke rive med i det femårige løpet, for vi mener vi har en jobb å gjøre
                  med de fire årene, før man eventuelt fyller på med et femte år. Det finnes jo
                  allerede et masterstudium som vil føre til lærerutdanning i år, men jeg tror at
                  det fireårige innholdet og hvordan man formulerer det, faktisk er mye bedre. 

Dessuten, som jeg sa i innlegget mitt, blir også bachelorgraden i dette løpet
                  hengende som en rar greie, som ikke vil kvalifisere til en yrkesutdanning. Det
                  skjer også på andre studier, men jeg synes at det er noe som en må være med og
                  diskutere, før en går over til en femårig utdanning. På samme måte som med
                  timetallsutvidelsen i grunnskolen tror vi ikke bare på mer tid, vi tror på
                  innhold. 

Når det gjelder det siste spørsmålet, om – gi meg et stikkord! 

 Jeg får ikke lov til å si noe. 

 Nei – du kunne gjort det likevel. Det var et godt spørsmål, men jeg husker det
                  ikke. 

 Representanten har moglegheita til å ta ein ny replikk, om det er eit ønske om
                  det. 

 Det var svært hyggelig for meg å få muligheten til to replikker. Det er ikke ofte. 

Representanten var opptatt av at det var for tidlig at det ble delt i to løp
                  allerede første året på den nye lærerskolen. Men noe av poenget er jo at en skal
                  ha praksis veldig tidlig. 

Mitt spørsmål til representanten blir da: Blir ikke det en sammensausing? Hvordan
                  tenker man seg dette? 

 Jeg visste at det var et godt spørsmål som jeg hadde lyst til å svare på, så jeg
                  er veldig glad for denne anledningen. 

Jeg tror at det er ganske viktig at praksisen det første året blir utført både på
                  1.–7. trinn og på 5.–10. trinn, nettopp fordi jeg tror at en del som har trodd på
                  mytene om at det er kvinner som skal være på barneskolen, og menn på
                  ungdomsskoletrinnet, da vil få muligheten til å se at det faktisk er et ganske
                  krevende løp både på barneskoletrinnet og ungdomsskoletrinnet. Da får man et mye
                  større og bedre grunnlag for å velge om man ønsker å spesialisere seg mot de
                  yngste eller mot de eldste. Derfor ønsker vi i det første året å ha praksis på
                  begge trinn, slik at man får et mye større referansegrunnlag til å bestemme seg
                  for hva man ønsker å spesialisere seg på. 

 Replikkordskiftet er over, og presidenten antek at spørsmålet no er svara på. 

 Helt i starten på innstillinga til lærermeldinga slår en samla komité fast: 

«…det er av avgjørende betydning at norsk lærerutdanning er av høy kvalitet, og
                     at utdanningen reflekterer den brede samfunnsmessige og politiske enigheten om
                     at lærere skal tilby elever i norsk skole verdens beste opplæring.» 

Det er den ene sida. 

Som alle her veit, fikk NOKUT, på oppdrag fra Utdannings- og
                  forskningsdepartementet, i oppgave å evaluere dagens allmennlærerutdanning.
                  Hovedrapporten fra denne evalueringa ble lagt fram i september 2006.
                  Evalueringspanelet var samstemt. Hovedinntrykket var at kvaliteten på norsk
                  allmennlærerutdanning var svært varierende, og det ble nevnt manglende
                  sammenhenger på ulike områder. Hovedpoenget mitt er: Her er det rom for
                  forbedring, og det er langt fram for å oppfylle komiteens krav om det som jeg
                  nevnte innledningsvis. 

Skole har jo òg i mediesammenheng vært – og er til dels ennå – det mest debatterte
                  temaet. Det er forskjellige grunner til det: ro, orden, PISA-undersøkelser m.m.
                  Dessuten har vi hatt en rekke skoledebatter i denne sal. 

Det er ikke noe som er bedre, tenker jeg, enn at det kommer ei ny melding om ny
                  lærerutdanning. Så hører jeg opposisjonen sier at det tar for lang tid fra NOKUTs
                  evaluering til ny melding om lærerutdanning ligger på bordet. For det første er
                  det vel rett å si at det allerede er gjort en del tiltak innen lærerutdanninga.
                  For det andre er vel ikke to år så veldig lang tid hvis det er gjort et stort og
                  grundig arbeid. Tilbakemeldingene på arbeidet med stortingsmeldinga har vært
                  positive, og aktørene har gitt uttrykk for at prosessen har vært svært grundig og
                  godt forankra. Det har vært et stort engasjement rundt allmennlærerutdanninga, og
                  det er bra. At det også i denne sal er enighet om de store linjene, borger jo for
                  at en har igjen for grundighet. 

Lengden på lærerutdanninga har det vært delte meninger om. Skal den være på fire
                  år, eller skal den være på fem år? Når en i denne omgang ender opp med fire år, er
                  nok det klokt. Det underbygges jo også av ulike organisasjoner. Blant annet
                  Forskerforbundet nevner det. Som tidligere nevnt, har lærerinstitusjonene også en
                  veg å gå når det gjelder å kvalifisere seg på ulike måter. Men alle forsøk som
                  gjøres med femårige grunnskoleutdanninger, vil gi verdifull erfaring for å se hva
                  det femte året kan fylles med. Mer av det samme er ikke saken. Det er bra at det
                  settes ned et utvalg for å utrede om det er hensiktsmessig at alle skal ha et
                  mastertilbud. 

Det virkelig spennende som skjer nå, er at lærerskoleutdanninga deles i to
                  likeverdige, men differensierte løp. Trua på at alle lærere kan undervise like
                  godt på alle trinn i alle fag, er det godt at vi kommer helt vekk fra. 

I likhet med Anundsen har jeg også vært så heldig at jeg har vært på besøk på
                  Høgskolen i Vestfold. Den er jo tatt fram som eksempel i meldinga. De har allerede
                  satt i gang med ny lærerutdanning. Studentene er veldig begeistra for det, og
                  lærerne på lærerskolen og lærerne på skolen der studentene har praksis, er
                  fornøyde. I tillegg til at studentene begynte praksis med en gang, var også en del
                  av dem traineer. De hadde en form for assistentjobb på skolen, slik at de i
                  tillegg til vanlig praksis fikk kontakt med skolehverdagen. 

Da er jeg over på praksissjokk – velkjent for mange yrkesgrupper, men lærere
                  merker det nok ekstra godt når de plutselig for første gang er aleine i klassen,
                  eller skal arrangere sitt første foreldremøte. Med denne lærerutdanninga får vi
                  mer oppmerksomhet rundt praksisfeltet. Det er nødvendig å fastsette tydeligere
                  rammer og krav enn det man har i dag. Det skal derfor utvikles et system for
                  kvalitetssikring av praksisskoler, praksislærere og den praksisopplæringa som gis,
                  samt at det skal innføres obligatorisk opplæring av praksislærere. 

Det nye faget, pedagogikk og elevkunnskap, er veldig viktig. Det skal gi lærer et
                  faglig ståsted, metodiske kunnskaper, og det knytter seg store forventninger til
                  dette. Dersom faget skal være relevant for læreryrket, må det kontinuerlig
                  utvikles og tilpasses samfunnets og skolens utvikling. 

Uansett om vi får ei ny lærerutdanning, må vi nå – det vil jeg avslutte med å si –
                  sørge for at lærerne får tid til å gjøre jobben sin. Derfor har vi store
                  forventninger til Tidsbrukutvalget, som er nedsatt. 

 Det blir replikkordskifte. 

 «Vi baserer programmet vårt på det kristne verdigrunnlaget, og følger opp ei
                  verdikonservativ linje som kristne vil føle seg fortrolig med,» sa
                  senterpartileder Åslaug Haga i valgåret 2005. 

Sett i ettertid vet vi at Senterpartiet har måttet svelge mange store kameler når
                  det gjelder religion og verdispørsmål, etter at de bidro til å få Arbeiderpartiet
                  og ikke minst SV inn i regjeringskontorene. 

I denne saken er ett av spørsmålene om RLE-faget skal være obligatorisk i
                  lærerutdanningen. Ser ikke Senterpartiet at det å ha kunnskap om andre livssyn og
                  religioner og øvelse i å omgå annerledes tenkende og troende er nyttig for alle
                  dagens og morgendagens lærere? Eller er dette nok et eksempel på at Senterpartiet
                  har gjort knefall for regjeringskollegaene i et spørsmål som har med verdier og
                  verdiformidling å gjøre? 

 Jeg vil ikke bruke ordet «knefall» i denne sammenheng. 

Når det gjelder RLE-faget, er det helt riktig at det nå ikke skal være
                  obligatorisk i lærerskolen. Det er jo en endring fra det som har vært før. Det har
                  skjedd mange endringer i den nye utdanninga som kommer nå. 

Så kan man si: Er det galt? Jeg trur ikke det. Vi har hatt mange dårlige
                  religionslærere rundt omkring. Nå vil vi få lærere som kan spesialisere seg i
                  faget og ha stor kunnskap om det. Det trur jeg kan være vel så viktig. Dessuten
                  skal vi også være klar over at det nye og utvida pedagogikkfaget skal ivareta mye
                  av den verdiformidlinga som vi har lagt opp til i formålsparagrafen for skolen.
               

 Jeg la òg merke til at representanten ikke nevnte RLE-faget i sitt innlegg. 

Jeg tror at norske lærere står overfor ganske store utfordringer i det framtidige
                  klassebildet når det gjelder akkurat dette. Det er da ganske viktig at man møter
                  denne type spørsmål med både kompetanse og tyngde som man har fått gjennom
                  utdanningen. Det må jo være et paradoks for Senterpartiet å gå inn og stemme imot
                  et obligatorisk RLE-fag i lærerutdanningen, slik posisjonen kommer til å gjøre i
                  dag. Hvilke tanker gjør representanten seg om det? 

 Jeg kan gjenta noen av de argumentene som jeg brukte i stad, for det er jo omtrent
                  det samme spørsmålet. 

Det ble sagt at jeg ikke nevnte RLE-faget i mitt innlegg. Jeg hadde fem minutter
                  på meg, og da er det ikke så godt å få med seg alle høydepunktene – for å bruke
                  det uttrykket. 

I og med at det nå ikke skal være obligatoriske fag, men at en skal velge fag –
                  som jeg tidligere nevnte – regner jeg med at vi får spesielt interesserte som vil
                  velge de ulike fag og fordype seg i dem. Sånn sett kan vi få lærere som er mye mer
                  faglig dyktige enn det vi ser i skolen i dag. Dette gjelder sjølsagt også
                  RLE-faget. Og som jeg også har nevnt tidligere, vil det utvida pedagogikkfaget ta
                  høyde for mye av dette og følge opp det som et samla storting gikk inn for i
                  formålsparagrafen for skolen. 

 Senterpartiet er helt konsekvent når det gjelder å ikke søke kunnskap på noen
                  områder. Det representanten Enger sier om å søke kunnskap, gjelder 5–10-løpet, men
                  det gjelder ikke 1–7-løpet. Så representanten stemmer aktivt imot historie- og
                  religionskunnskap i 1–7-løpet. Men enda viktigere: Representanten stemmer også
                  imot å stille fagkrav for lærere som er i skolen i dag. 

La meg ta et eksempel. Vi har småfag som mat og helse, hvor det er utrolig mange
                  lærere som mangler både formell kompetanse og fordypning. Ved å stemme imot dette
                  er Senterpartiet, ved sin votering her i dag, faktisk imot å sørge for at
                  alminnelig kunnskap, som er nødvendig for folkehelsen, ikke er noe det skal
                  stilles kompetansekrav til i skolen i dag – dvs. Senterpartiet sikrer seg litt ved
                  at det gjelder nye lærere, men de som er i skolen i dag, skal ikke ha den
                  kompetansen. 

Jeg får si at jeg undrer meg over at et parti som har stått på folkeopplysningens
                  grunn, ikke er tøffere og skarpere når det gjelder å stille kompetansekrav til
                  lærerne som ungene våre skal møte rundt omkring i skolen i det ganske land. 

 Jeg er helt enig med Dørum i at det er viktig å stille krav til lærere, men det er
                  også sånn at en får ikke lært alt i fag. Det er en del holdninger en har med seg. 

Dørum er mest bekymra for de lærerne som er i skolen i dag. Det er ikke jeg, for
                  der er det mange på min alder som har med seg mye kunnskap fra tidligere, og som
                  har lang erfaring. Det vil de da videreformidle til elevene. Derfor er det nok
                  viktigere at de som er nye lærere, får mer fordypning i fag enn det de som er der
                  i dag, får. 

 Replikkordskiftet er over. 

 Det siste året har den norske skolen vært utsatt for voldsom oppmerksomhet og
                  intens debatt. Skuffende resultater i de internasjonale PISA-testene sendte
                  kraftige bølger inn i skoledebatter. 

Evalueringen av allmennlærerutdanningen fra 2006 var en tilsvarende vekker.
                  Gjennomgangen som Nasjonalt organ for kvalitet i utdanningen, NOKUT, gjennomførte,
                  avdekket store mangler og svakheter ved den norske allmennlærerutdanningen. 

Det er sagt her i salen at ingenting ble gjort. Det er selvsagt feil. Regjeringen
                  tok disse resultatene, spesielt NOKUT-evalueringen, svært alvorlig. Vi iverksatte
                  ganske umiddelbart de forbedringspunktene NOKUT foreslo for
                  lærerutdanningsinstitusjonene, men ganske snart ble det også klart at det var
                  behov for å gjøre grunnleggende endringer i lærerutdanningen. 

Jeg er meget trygg på at Regjeringen har lagt fram en endring av lærerutdanningen
                  som kommer til å skape en bedre skole. Hovedtrekkene i meldingen har oppnådd bred
                  støtte – også fra opposisjonen. Ingen er tjent med at lærerutdanningen er et offer
                  for politiske omkamper. Jeg vil derfor rose partiene på Stortinget som, med dagens
                  behandling, sikrer en solid grunnskolelærerutdanning. Spesielt prisverdig er det
                  at Stortinget har behandlet stortingsmeldingen så raskt og med så stort alvor. Det
                  sikrer at vi raskt kommer i gang med å iverksette tiltakene. 

Den viktigste grunnen til at arbeidet med å skape en ny grunnskolelærerutdanning
                  har vært vellykket, er å finne i den meget grundige prosessen Regjeringen har
                  arbeidet etter. Sjelden har et slikt arbeid vært så bredt forankret, og sjelden
                  har så mange vært med på å føle et eierforhold til prosessen og vært så godt kjent
                  med resultatene. Svært mange relevante aktører har vært sterkt involvert. Arbeidet
                  har hele tiden vært preget av dialog og åpenhet. Dermed har en sørget for at
                  ledende aktører har eierforhold til de viktige endringene som Regjeringen har
                  foreslått, for det er endringer i forhold til dagens lærerutdanning. Jeg
                  konstaterer at Regjeringens forslag nærmest fått unison oppslutning fra faglige
                  miljø. 

Jeg er også overbevist om at det var helt nødvendig å gå gjennom en grundig
                  prosess for å forbedre innholdet i den fireårige utdanningen før vi konkluderte
                  med hensyn til utdanningens lengde. En forlengelse av utdanningen ville ikke løst
                  noen problemer. 

Arbeidet med å skape en ny lærerutdanning kan kanskje sammenliknes med å løpe
                  Holmenkollstafetten. Det er mange lange og tunge etapper. I vårt tilfelle har
                  etappene handlet om å dele opp utdanningen i to likeverdige løp, det har handlet
                  om å utvikle systemer for å skape bedre sammenheng mellom teori og praksis, det
                  har handlet om å skape en oppfølgingsordning første året ute i skolen for å
                  motvirke det såkalte praksissjokket, som mange talere har vært inne på. Og det har
                  vært mange etapper underveis som har handlet om systematisk oppfølging,
                  etterutdanning og kvalitetsutvikling ved institusjonene. 

Deler av opposisjonen framstår som om de bare ønsker å løpe sjarmøretappen. En
                  ensidig oppmerksomhet på utdanningens lengde er etter min mening for lettvint. Før
                  man kan løpe de lette sjarmør- og sisteetappene, er man nødt til å gjennomføre de
                  tyngre etappene, og det er et viktig arbeid som må gjøres. 

Det viktigste grepet Regjeringen har foreslått, er å dele grunnskoleutdanningen
                  inn i to likeverdige retninger. Dette hviler på en klar forståelse av at det er
                  grunnleggende forskjell på å lære en seksåring å lese og å skulle gi femtenåringer
                  grundig innsikt i avanserte matematiske sammenhenger. Ved den innretningen
                  Regjeringen har valgt, legger vi til rette for at de kommende grunnskolelærerne,
                  som spesialiserer seg på 5.–10. trinn, vil ha rom for grundig faglig fordypning.
                  Jeg tror at en faglig fordypning, basert på motivasjon og interesser, er den
                  viktigste forutsetningen for å få lærere som er faglig trygge på seg selv. Dette
                  har da også i meldingen blitt trukket fram som den viktigste siden ved
                  lærerrollen, og det er allmenn oppslutning om akkurat denne delen av meldingen. 

Det andre hovedgrepet Regjeringen foreslår, er å skape et nytt og utvidet
                  pedagogikkfag – pedagogikk og elevkunnskap. Dette faget er konsekvensen av
                  meldingens meget grundige diskusjon om lærerrollen. Faget blir selve limet i
                  grunnskolelærerutdanningen. I dette faget vil lærerrollen utformes, og studentenes
                  evne til refleksjon skal øves opp. Faget skal ha tre funksjoner: Det skal gi den
                  lærerfaglige plattformen, det skal gi metodisk lærerkompetanse, og det skal gi
                  kompetanse til å ivareta sosiale og relasjonelle forhold. Jeg er glad for at
                  komiteen så grundig har vurdert dette faget. Faget skal utgjøre ryggraden i den
                  nye lærerutdanningen, og det er riktig ikke å fylle det med for mange detaljer.
                  Men jeg er helt enig med saksordfører Dørum i at dette faget er grunnleggende for
                  den dannelsen som skal skje gjennom det å være student i lærerutdanningen. 

Regjeringen har også lagt fram en rekke andre viktige endringer som knapt nevnes
                  fordi de har fått allmenn oppslutning umiddelbart. Systematisk etter- og
                  videreutdanning, bedre integrering av praksis og oppfølging av de ferske lærerne
                  første året ute i skolen er noen slike eksempler. 

Innstillingen som Stortinget behandler i dag, viser at partiene har noe ulike
                  synspunkter på omfang og innretning på tiltakene, innføringstakt og finansiering.
                  Størst oppmerksomhet har spørsmålet om utdanningens lengde fått. Jeg er overbevist
                  om at Regjeringen har valgt den faglig helt riktige løsningen. Regjeringen
                  foreslår en gradvis økning av mastertilbud som er særlig tilpasset grunnskolens
                  behov. Slike mastertilbud er det ikke så mange av i dag, så de må utvikles. Tiden
                  framover skal brukes til å heve kvaliteten i den fireårige
                  grunnskolelærerutdanningen, til å bygge opp fagpersonalets forskningskompetanse og
                  til å utvikle mastertilbud i samsvar med skolens behov. 

Et utvalg skal så få oppgaven med å utrede om og eventuelt når det er
                  hensiktsmessig med et femårig mastertilbud for alle studenter. Dette er en
                  framgangsmåte som f.eks. Forskerforbundet har sluttet seg til. 

Det må være lov å spørre: Hvorfor ønsker opposisjonen en femårig
                  grunnskolelærerutdanning akkurat i 2014? Jeg har hørt noen argumenter for det, men
                  det finnes ikke noe dokumentert faglig grunnlag for å velge akkurat et slikt
                  tidspunkt, dette årstallet. Det er ikke faglig riktig å fastsette et tidspunkt for
                  fullt utbygd femårig lærerutdanning nå. Her er det som sagt mange brikker som skal
                  legges på plass. Jeg vil likevel understreke at Regjeringens forslag heller ikke
                  stenger for en slik utvikling i framtiden. Vi oppmuntrer og oppfordrer til å
                  tallfeste et antall studenter vi gjerne ser på de femårige masterutdanningene. Men
                  det første og viktigste grepet er å bedre innholdet i den fireårige utdanningen. 

Jeg er glad for at komitéinnstillingen viser at det er politisk oppslutning om de
                  store grep som Regjeringen foreslår. Det er nødvendig at vi på politisk nivå
                  finner fram til en felles ramme for den nye lærerutdanningen, en ramme som er i
                  samsvar med behov i skolen. Samtidig skal lærerutdanningene være i konstant
                  utvikling. 

Jeg har lyst til å takke alle dem som har gått de viktige etappene i denne
                  stafetten sammen med oss. Det har vært gjort et meget grundig arbeid mange steder.
                  Som sagt, den prosessen vi har hatt med å legge fram lærermeldingen i samråd og
                  samarbeid med mange aktører, har vært en åpen og også ganske inkluderende prosess.
                  Jeg håper nå at vi legger et løp for framtidig lærerutdanning som det kan være god
                  politisk enighet om, og som gjør at vi får en stimulans både til at læreren skal
                  kunne gjøre en bedre jobb i klasserommet, og til at vi får en bedre skole, og at
                  vi har en bred politisk oppslutning om de viktige elementene i framtidens
                  lærerutdanning. 

 Det blir replikkordskifte. 

 Fremskrittspartiet vil ha en femårig lærerutdanning. Vi mener at vi har mulighet
                  til å løpe alle etappene. Ut fra det statsråden og departementet sier, er en av
                  hovedinnvendingene mot en utvidelse av lærerutdanningen at kompetansenivået ved
                  institusjonene ikke er tilfredsstillende med hensyn til å tilby en lærerutdanning
                  på mastergradsnivå. Under komitéhøringen kom det fram at institusjonene selv mener
                  at de kunne klare å bygge opp denne nødvendige kompetansen innen 2014 forutsatt en
                  statlig satsing og strategi. 

Mitt spørsmål er da: Er det kun Regjeringens manglende vilje til å legge opp en
                  strategi og tilføre de nødvendige ressursene som gjør at Regjeringen ikke går inn
                  for en femårig utdanning, eller har departementet bedre innsikt i hva
                  utdanningsinstitusjonene kan klare enn det de har selv? 

 Jeg tror nok departementet har en ganske god innsikt i institusjonene. Vi har
                  svært god kontakt med dem. Vi har forsøkt å finne ut hva som er det dokumenterte
                  og faglige grunnlaget for at Universitets- og høgskolerådet har sagt det de har
                  sagt i høringen til komiteen. Men vi har faktisk ikke funnet noen grunnlag, annet
                  enn det at de tror det er mulig å gjennomføre i 2020. Det er en påstand som vi
                  rett og slett ikke har faglig dokumentert dekning for. 

Det jeg synes er viktig å legge vekt på, er at vi må utvikle mastertilbud som
                  passer ikke minst til lærerrollen på grunnskolenivå, på ungdomstrinnet og
                  barnetrinnet. Vi har ikke utviklet mastertilbud for de trinnene. De fleste
                  mastertilbudene som finnes i dag, er tilpasset videregående opplæring. Her har vi
                  en vei å gå. Vi har også en vei å gå når det gjelder å utvikle nødvendig
                  lærerkompetanse i lærerutdanningsinstitusjonene. 

 Statsråden skriver et innlegg i avisen Østlendingen 11. august 2008 om opptakskrav
                  til allmennlærerutdanningen. Hun skriver da at de ble gjennomført for å heve
                  kompetansenivået og ble møtt «med bred støtte». 

Dette er litt rart når man tenker på at da dette ble innført gjennom en omtale i
                  Kunnskapsløftet, argumenterte SV, sammen med Arbeiderpartiet og Senterpartiet, mot
                  opptakskrav til allmennlærerutdanningen med den begrunnelsen at et slikt forslag
                  vil kunne ta oppmerksomheten bort fra innholdet og opplegget i lærerutdanningen. 

Spørsmålet er nå: Er Regjeringa for eller mot opptakskrav til
                  allmennlærerutdanningen? 

 Regjeringen er for å beholde de opptakskrav til lærerutdanningen som ble innført
                  for ganske få år siden. Grunnen til det er meget tydelig: Vi mener det er behov
                  for å stille noen krav. Vi ser selvfølgelig også at det har vært en positiv
                  utvikling i forhold til det. Vi ser nå at klarer vi å få kvalifiserte søkere til å
                  starte på lærerutdanningen, har vi en god mulighet til å få mange flere enn i dag
                  gjennom et godt løp. 

Jeg må også få lov til å oppklare en åpenbar misforståelse i mitt forrige svar.
                  Opposisjonen sier at en femårig lærerutdanning skal innføres i 2014. Jeg sa et
                  annet årstall, og benytter anledningen til å beklage det. Men jeg har oppfattet
                  hva opposisjonen har ment. 

 En av de store utfordringene er å knytte praksis og teori tettere sammen i
                  lærerutdanningsløpet. Kristelig Folkeparti er enig med Regjeringen i at man må
                  først tenke innhold før man på et vis tenker lengde. Men en av de tingene som
                  meldingen ikke tar tak i, og som Regjeringen ikke drøfter for nettopp å knytte
                  praksis og teori tettere sammen, er hvordan lærerutdannernes praksis er. Vil
                  statsråden ta initiativ til både at lærerutdannerne i mye større grad hospiterer
                  ute i skolehverdagen, hvor de også må takle elever med pubertetsproblemer og
                  utfordringer i virkeligheten, og at øvingslærerne og deres kompetanse i mye større
                  grad brukes i undervisningen på lærerutdanningsinstitusjonene, slik at man på den
                  måten kobler teori og praksis mye tettere sammen? 

 Den ordningen som vi nå går inn for, med en bedre integrering av teori og praksis,
                  inneholder akkurat de elementene som representanten her etterlyser. Vi bør få
                  bedre avtaler med praksisskoler. Samtidig vil mentorordningen for de nyutdannede
                  også være et viktig bindeledd inn til lærerhøgskoleinstitusjonene dersom man
                  velger å bruke mentor som kjøpes fri på den måten. Det vil også gi en bedre
                  kontakt med det som er ute i praksis. 

Jeg var i går på besøk på Strinda videregående skole i Trondheim. Der var det to
                  praktikanter som hadde både en praksiskoordinator i skolen og et godt opplegg med
                  sin praksis, som igjen spilte tilbake på lærerutdanningsinstitusjonen. Det er
                  akkurat slik vi ønsker å ha det. Dette var en god måte å gjøre det på, og jeg er
                  helt enig i at det trengs en kontakt med praksisfeltet for at også lærerne i
                  lærerutdanningsinstitusjonene skal bli gode i en kombinasjon av teori og praksis.
               

 La meg først konstatere at statsråden ikke har den største tiltro til
                  universitets- og høgskolesektoren når de i åpen høring sier at de kan klare å
                  levere en femårig master innen 2014. Det står i kontrast til statsrådens store
                  tiltro til den samme sektoren når de med lite penger skal forvalte dem fornuftig
                  og klokt og unngå skade – men likevel. 

La meg ta et annet hovedspørsmål til statsråden: Hva er det som gjør at
                  Regjeringen, som går et viktig skritt ved at det må være fagkrav for å undervise i
                  alle fag, ikke vil gjennomføre det for lærerne som er i skolen i dag? Det å ruste
                  opp lærerne i skolen i dag ville vært et kraftig signal både til dem som er i
                  skolen og ikke minst til dem som kan tenke seg å søke inn i den reformerte
                  lærerutdanningen som vi drøfter. Hva er det som gjør at Regjeringen rygger på
                  dette? Ligger svaret i at Regjeringen ikke vil prioritere pengene til den
                  systematiske og brede videreutdanningen som vi da måtte ha for å sikre at alle
                  lærerne skulle få den videreutdanningen, også de som er i skolen i dag? 

 Regjeringen bruker i år 400 mill. kr til etter- og videreutdanning av lærere. Hvis
                  man hadde gått for Venstres forslag om å kjøpe fri lærere, et årskull av gangen
                  omtrent, ville man hatt et så stort problem med å få dekket lærerbehovet i skolen
                  at det ikke ville vært forsvarlig å gjøre det. Det er grunnen til at vi ikke har
                  gått for Venstres modell om frikjøp av lærere til etter- og videreutdanning. 

Vi har et meget tydelig opplegg, og vi får nå et kontinuerlig opplegg for etter-
                  og videreutdanning som nettopp er ment å skulle ta vare på de lærerne som er i
                  skolen, for vi vil beholde dem der lenger. Det tror jeg vi alle kan være enige om.
                  Vi har litt ulike innfallsvinkler til dette, men vi er opptatt av det, og vi
                  bruker penger på det. 

 Jeg vil først si at jeg også er svært overrasket over at statsråden mener at
                  Universitets- og høgskolerådet ikke vet hva de snakker om når det mener at det er
                  realistisk å gjennomføre en mastergradsutdanning for lærere innen 2014. 

Jeg merker meg at statsråden også sier at det er mange ting som må avklares før en
                  kan komme frem til en masterutdanning, men det ville vel sannsynligvis være en
                  fordel om man da visste hva man skulle gå i retning av, at Regjeringen var tydelig
                  på at den ønsket å ende med et masteropplegg for lærerutdanningen, i stedet for nå
                  å sende ulike signaler i masse forskjellige retninger, og ingen vet hva man skal
                  forholde seg til. 

Men spørsmålet dreier seg om en utfordring som jeg gav statsråden i mitt innlegg
                  knyttet til lærerutdannerne, som nå må gå ned i lønn. Har man 16 års erfaring og
                  er lektor i videregående skole eller grunnskole, må man gå ned i lønn hvis man
                  skal bli lærerutdanner. Hvordan vil statsråden øke og bedre
                  rekrutteringsgrunnlaget for lærerutdannerne? 

 Det er jo det vi holder på med hele tiden, og vi regner med at denne forbedrede
                  lærerutdanningen vil legge et bedre grunnlag, slik at man er i en bedre posisjon
                  også i lønnsforhandlinger. Jeg vil ikke ha noen ting imot at man differensierer
                  lønninger noe mer, også i forhold til lærerutdannerne og den lønnen de har. Så her
                  legger vi et grunnlag for at eventuelle lønnsforhandlinger i framtiden kan føre
                  til resultater som lærerne har fortjent. 

Når det gjelder Universitets- og høgskolerådet gjentar jeg at jeg – også ved
                  henvendelse til dem – ikke har funnet dokumentasjon for året 2014; det er ingen
                  ting som er faglig lagt fram, som underbygger dette. Det er bare et ønske om at da
                  skal de kunne klare å gjennomføre det. Jeg tror faktisk at jeg kjenner
                  institusjonene også. Selv om det er de selv som har disse ambisjonene, vil jeg
                  likevel si at her er det «tenk på et tall». Det vi gjør, er å gå grundig og faglig
                  forsvarlig fram for å få en bedre utdanning nå i de fire årene lærerutdanningen
                  varer, samtidig som vi gjør vårt beste for å utvikle gode mastere og for å gjøre
                  en eventuell femårig utdanning også kvalitetsmessig nyttig og god. 

 Replikkordskiftet er over. 

 Jeg tror det er ett viktig perspektiv å ha med seg, som kommer litt i skyggen av
                  debatten her i dag, og det er at vi i dagens skole har mange dyktige og engasjerte
                  lærere som hver dag gjør en kjempeinnsats for å sørge for at norske elever får en
                  best mulig undervisning og utdanning. Alt i alt har vi en god skole i Norge, og vi
                  har mange dyktige lærere. Noen, også opposisjonspolitikere, har gjentatte ganger
                  forsøkt å tegne et bilde av norsk skole i krise – og at vi har for dårlige lærere.
                  Det bildet stemmer ikke overens med virkeligheten i skolen. Vi har en god norsk
                  skole, men med noen utfordringer. Disse utfordringene har regjeringspartiene tatt
                  på alvor, og vi fortsetter å ta dem på alvor – fra det økte fokuset på tidlig
                  innsats til viktigheten av grunnleggende ferdigheter, økt antall timer i
                  grunnskolen, mer fysisk aktivitet i skolehverdagen og et system for varig
                  videreutdanning av lærere, for å ta noen eksempler der Regjeringen har tatt ansvar
                  og gjort viktige grep. 

I dag behandler vi en ny og forbedret grunnskolelærerutdanning, en godt
                  gjennomarbeidet melding med flere tiltak som vil gjøre framtidens lærere enda
                  bedre rustet for den viktige oppgaven de har i skolen. Ikke minst er det bra at
                  prosessen har vært såpass omfattende og bred, og at de ulike institusjonene,
                  fagmiljøene og ikke minst lærerne selv har blitt hørt, og at de i stor grad er
                  fornøyd med det som foreslås. 

Ulike talere har allerede vært inne på hvilke grep man nå ønsker å gjøre, og jeg
                  har ikke behov for å gjenta alt det. Et viktig grep jeg likevel ønsker å knytte
                  noen kommentarer til, er koblingen mellom teori og praksis. Det er veldig bra at
                  meldingen slår fast at det må bli en sterkere kobling mellom teori og praksis.
                  Didaktikken, læren om å lære bort, skal være gjennomgående i alle fag. Det er
                  viktig å ha god faglig kompetanse – kompetansekravene er med på å bidra til det –
                  men det er også viktig å ha kompetanse om hvordan man skal formidle den
                  fagkunnskapen til elevene. Det er en av lærernes viktigste roller, og det er bra
                  at det er et gjennomgående trekk. 

Mange av de tiltakene Regjeringen har foreslått, får bred tilslutning i
                  Stortinget, og det er bra. Men ikke så overraskende har debatten i stor grad dreid
                  seg om lengden på utdanningen, og det blir jo en litt merkelig debatt.
                  Fremskrittspartiet, Høyre og Venstre forsøker å bygge opp avstanden mellom oss og
                  dem. Realiteten er at avstanden dem imellom er vel så stor, når vi ser hva de
                  ønsker med et femte år. Jeg tror sektoren skal være glad for at det ikke er
                  høyresiden som legger premissene for den nye lærerutdanningen. 

For Arbeiderpartiet har det vært viktig å gjøre noe med de fire årene vi har i dag
                  på lærerutdanningen. Hvordan kan vi gjøre dem enda bedre? Samtidig vet vi at det
                  foregår prosjekter med femårig master, som vi støtter opp om. Meldingen slår også
                  fast at Regjeringen ønsker å øke antall mastergradsstudenter på lærerutdanningen.
                  Det er også viktig med kvalitetssikring, og at det utvikles mastertilbud som
                  institusjonene har behov for, og som imøtekommer faglige krav. Det er derfor bra
                  at departementet setter ned et utvalg som skal se på dette. 

Høyresidens løsninger blir litt for enkle og for lite gjennomtenkte. Det må være
                  lov å spørre Fremskrittspartiet og Venstre om hvor gjennomtenkt deres forslag til
                  en femårig master er. Er det hold i det de foreslår? Jeg merket meg at
                  representanten Dørum ikke gav noe klart svar på det i et replikkordskifte
                  tidligere, men at det må høring og prosess til. Og da spør jeg meg: Hvor stor
                  forskjell er det egentlig da på Venstre og det Regjeringen foreslår om å sette ned
                  et utvalg som skal se på dette? Høyres praksisår med en ti studiepoengs oppgave
                  kan vel neppe karakteriseres som en master, men som en femårig utdanning. 

De fleste som ønsker en utvidet utdanning, ønsker ikke en femårig utdanning – de
                  ønsker en femårig mastergrad. For Arbeiderpartiet er forskningsbasert undervisning
                  alle de fire eller fem årene, for dem som har det, av lærerstudiet viktig. Nå er
                  det viktigst å gjøre noe med de fire årene, og så imøteser vi utviklingen av flere
                  faglig forsvarlige femårige tilbud senere. 

Så til slutt: Representanten Gundersen sa i et replikkordskifte tidligere at
                  meldingen var «gjennomsyret» av mangel på tiltak. Jeg vil si: tvert om. Meldingen
                  er full av tiltak, som også er blitt referert til i debatten her i dag. Vi mener
                  at vi med denne meldingen har lagt fram et godt grunnlag for en ny og forbedret
                  lærerutdanning som er faglig forsvarlig, ikke bare en politisk markering. 

 Stortingsmeldinga om læraren, som omhandlar lærarutdanninga, rolla og jobben til
                  lærarane, saman med ei rekkje andre tiltak Regjeringa har gjennomført den siste
                  tida, gjer, slik eg ser det, tre hovudval som det er nødvendig å gjere. For det
                  første gjer vi det valet at vi seier at læraren er nr. 1, ikkje nr. 6 eller nr. 7,
                  ikkje bakarst i køen som ein vi skal skulde på, ikkje ein vi skal karakterisere
                  negativt, men ein som vi skal backe opp og betale det som det kostar å backe opp.
                  Det er det som er bakgrunnen for at vi har inngått partnarskapen GNIST, med alle
                  dei ulike tiltaka som ligg i det. Det er det som er bakgrunnen for at vi no
                  gjennomfører eit gamalt SV-forslag, nemleg eit varig system for vidareutdanning av
                  lærarane. Det er det som er bakgrunnen for at vi gjennomfører eit anna gamalt
                  SV-forslag, nemleg å tilby rettleiing til alle nye lærarar når dei kjem ut i
                  skulen. Det er det som er bakgrunnen for at vi gjer det som mange lærarar er
                  opptekne av, nemleg at rektorane skal få meir kompetanse gjennom eit tilbod om ei
                  eiga skuleleiarutdanning for alle rektorar. Det er det som er bakgrunnen for at vi
                  må ta tak i det som vert ein tøff og langvarig jobb å gjere, nemleg å rydde tid i
                  skulen til at lærarane kan vere lærarar, og gje lærarane tilbake igjen til
                  elevane, og rydde vekk tid til andre oppgåver som andre kan ta seg av. Læraren må
                  kunne bruke meir tid på kjerneoppgåvene. Det er val nr. 1; læraren er nr. 1. 

Så må vi gjere det valet at vi skal ha ein topp kvalitet i utdanninga. Tidlegare
                  har ein ofte i debattar om lærarutdanninga spurt om det viktigaste er å styrkje
                  fagkunnskapen til lærarane, eller om det er å styrkje forståinga for
                  læringsprosessane, elevkunnskapen hos lærarane. Svaret her er: Vi må gjere begge
                  delar. Gjennom den todelinga får vi ei lærarutdanning som har større
                  spesialisering og større rom for fordjuping, ikkje minst i 5–10-utdanninga. Ved at
                  ingen fag utover pedagogikk og elevkunnskap er obligatoriske, vert det gjeve det
                  djupe rommet for fordjuping som gjer at vi sikrar svært mange lærarar i framtida
                  med ei tung fordjuping på sine fagområde. Samtidig innfører vi det nye faget
                  pedagogikk og elevkunnskap, og vi set i gang ei styrking av praksisen og av
                  kvaliteten på institusjonane både når det gjeld forsking og undervisning, som vil
                  følgje opp utdanninga på ein langt betre måte enn før. Det vert større krav til
                  studentane, det vert større krav til institusjonane, og det vert betre oppfølging
                  av koplinga mellom teori og praksis. Pedagogikk og elevkunnskap er eit fag som
                  betre kan ta seg av formidlingslæra. 

Det tredje valet er at vi må seie at rekruttering av lærarar i åra som kjem, vert
                  ein hovudjobb i skulen og i samfunnet. Det er over år, ikkje minst frå den førre
                  regjeringa, gjort altfor lite for å ha fleire studieplassar, for å få fleire til å
                  søkje, for å få ei heilt anna rekrutteringssatsing. Vi sit i dag med byrjinga på
                  problem, slik som vi ser på det. Dei vil verte meir alvorlege dersom vi ikkje
                  gjennomfører og følgjer opp dei tiltaka Regjeringa no har sett i verk. Den
                  rekrutteringskampanjen som no vert gjennomførd i regi av GNIST, er eitt slikt
                  tiltak. Det må ikkje vere eit eingongslyft, men minst ei treårig varig satsing.
                  Det er slik, som det vert fortalt meg, at det er den største
                  rekrutteringskampanjen i regi av offentleg sektor nokosinne. 

Kampanjar er vel og bra, men det er det materielle innhaldet som er viktigast –
                  derfor ei rekkje tiltak som avskriving av studielån, Lektor II-ordning osv. og
                  ikkje minst sjølve utdanninga, moglegheita til vidareutdanning og korleis jobben
                  er ute i skulen. Det er det som er mest avgjerande for om vi klarar å få mange
                  flinke ungdommar til å søkje lærarutdanninga og få fleire til å stå i jobb. 

Etter mitt syn er det mange interessante og konstruktive innspel frå opposisjonen
                  utover det Regjeringa har foreslått. Det vil eg rose opposisjonen for. Nokre av
                  dei er eg ueinig i, og andre er det vanskeleg å gjennomføre. Mange av dei er
                  sjølvsagt prega av litt forvirring, fordi det er usemje opposisjonen imellom. Eg
                  vel ikkje å leggje vekt på det, men heller seie at det er svært gledeleg at det er
                  brei semje om dei viktige hovudgrepa i meldinga. 

 Det blir replikkordskifte. 

 Statsråden var så vidt innom et ønske om å stille krav i sitt innlegg. Som
                  statsråd må han forholde seg til Regjeringens og ikke SVs politikk. Da kan han
                  snakke om krav, for skulle han snakke om SVs politikk, hadde ikke krav vært så
                  veldig sentralt. Men la oss legge til grunn at han representerer Regjeringen og er
                  opptatt av krav. Utdanningsforbundet har når det gjelder femårig
                  mastergradsopplæring eller ikke skrevet følgende i et høringsnotat til komiteen: 

«Utdanningsforbundet mener framtidens lærere i grunnskolen har behov for
                     kompetanse på mastergradsnivå, og mener regjeringen på dette punktet har for
                     lave ambisjoner på vegne av lærerne og skolen.» 

Er statsråden tilfreds med å ikke representere et tilstrekkelig ambisjonsnivå for
                  fremtidens skole? 

 Eg er svært tilfreds med å ha lagt fram ei stortingsmelding om lærarrolla og
                  -utdanninga, som reformerer og klart forbetrar utdanninga, og som peikar i retning
                  av fleire masterstudentar i framtida og ein full gjennomgang av det, men ikkje
                  minst tek dei nødvendige kvalitetsgrepa i dag. 

Representanten Anundsens problem og opposisjonens problem er at dei har ingen
                  modell for ein femårig master. Dei har ein ting til felles, dei har talet fem til
                  felles. Så har dei nokre ulike modellar, som kanskje oppfyller krava til NOKUT. Så
                  har representanten Anundsen sjølv gjennomført nærmast eit drap på Høgres modell
                  frå talarstolen nettopp, der han regelrett slakta eit av partia sin modell. Og
                  representanten Dørum har bekrefta at vi må ha ein lang høyringsprosess, og vi må
                  diskutere litt fram og tilbake. Med andre ord har dei omtrent det same behovet for
                  ein brei diskusjon om vegen vidare. Det viktige no er å gjennomføre kvalitetsgrepa
                  i den fireårige utdanninga og få fleire på masternivå, som Regjeringa foreslår.
               

 Jeg tror det er stor enighet om at læreren er nr. 1. Det er også godt å høre at
                  statsråden har våknet opp til at det er en rekrutteringsproblematikk i skolen. Det
                  har vi prøvd å gjøre oppmerksom på lenge. 

I lærermeldingen er det også om Lektor II-ordningen. Det var også statsråden så
                  vidt inne på i innlegget. Der var det en litt tragikomisk sak på TV 2 om en elev
                  som var plassert ute på en gård en dag i uka, som ble stoppet fordi bonden ikke
                  hadde lærerutdanning. Nå skjønner jeg at statsråden har bestemt seg for å rydde
                  opp i det, og det er veldig bra. Men her er det mye som tyder på at man har et
                  byråkrati som ikke tar inn over seg det signalet som kommer ganske bredt, om at
                  man også må finne nye modeller for hvordan man skal dra ny kompetanse inn i
                  skolen. Spørsmålet blir da: Hvordan skal statstråden få det byråkratiet over på et
                  annet spor, slik at det begynner å bli konstruktivt når det gjelder dette? 

 Dette er eit veldig viktig spørsmål, synest eg. På den eine sida er ikkje poenget
                  at ein skal svekkje krava til at dei som skal ha undervisning i faga, skal ha ein
                  tung og brei kompetanse og vere lærarutdanna gjennom ulike lærarutdanningar. Det
                  er andre viktige oppgåver, både pedagogisk og av annan art, der dei kan vere
                  viktige bidrag. Der trur eg representanten og eg sjølv er heilt einige. Det kan
                  vere på forskjellige måtar utanfor skulen, men ikkje minst Lektor II-ordninga er
                  eit godt eksempel på det. Der er eg einig. Det er derfor vi har sett i gang den.
                  Det er derfor vi no òg, som det står omtalt i meldinga, jobbar med å sjå på
                  moglegheiter for andre løp for kandidatar med heilt annan bakgrunn, som kan kome
                  raskare inn i eit løp mot å bli lærar. Det er derfor vi òg må ha meir
                  praksisretting og leggje til rette for at fleire elevar kan ha opplæringa si i
                  bedrift. Det vil vi kome tilbake til i kompetansemeldinga snart. Eg vil seie eg er
                  veldig glad og positiv til at representanten Gundersen er oppteken av nettopp det
                  same problemet. 

 Denne regjeringen har snublet inn i en del debatter – rundt hĳab og
                  blasfemiparagraf, diskusjoner som etter hvert, da de tok form, viste at det var
                  mangel på en generell kompetanse om religion i samfunnet vårt. Det var ikke et
                  spesielt høyt nivå. 

Framtidens lærere skal møte elever med alle typer bakgrunn. De skal stå i et mye
                  mer flerkulturelt samfunn enn det våre lærere møtte. Derfor er det uforståelig for
                  meg at Regjeringen nå ikke ønsker RLE-faget obligatorisk for første gang. Vi går
                  motsatt vei av det man gjør i Europa. Man sier at det er ikke viktig. Skjønner
                  ikke statsråden at en lærer må vite hvorfor melk og kjøtt ikke kan blandes for
                  noen elever, at noen elever ikke kan tegne Gud, og hvorfor noen elever kommer med
                  henna på hendene etter en høytid? Hvorfor er denne kunnskapen ikke lenger viktig
                  for denne regjeringen? 

 Det er gode eksempel på viktig kunnskap i skulen. Det er jo derfor vi vektlegg så
                  sterkt no at sjølve verdigrunnlaget skulen skal byggje på, kjennskapen til ulike
                  livssyn, forståinga mellom menneske med ulik bakgrunn, det at Noreg er vorte eit
                  samfunn som er mangfaldig, må vere grunnleggjande for alle lærarar som skal jobbe
                  i skulen. Det er ei av grunngjevingane for det nye faget pedagogikk og
                  elevkunnskap, og det må vere viktig i alle fag. Det trur eg Kristeleg Folkeparti
                  er heilt einig i. Der eg meiner dei gjer ei feilslutning, er når dei seier at det
                  må føre til at faget RLE skal vere obligatorisk. For dette er verdiar og kunnskap
                  som må prege virket til alle lærarar i skulen i det moderne samfunnet. Det kan
                  ikkje setjast bort i eit bestemt fag. RLE-faget skal vere eit fag som dreier seg
                  om religion, livssyn og etikk, og det skal vere eit kunnskapsfag, eit
                  utviklingsfag på det området. Derfor er mitt svar til det at dei viktige verdiane
                  og omsyna må varetakast for alle lærarar, ikkje berre ved å gjere eit bestemt fag
                  obligatorisk. 

Eirin Faldet hadde her overtatt presidentplassen. 

 Det er slik for meg at når jeg spør Universitets- og høgskolerådet om de kan
                  levere en femårig master i 2014, fem år fra nå av, og får svaret ja, og det blir
                  utdypet i en høring i komiteen, legger jeg det til grunn. Jeg legger det til grunn
                  av samme grunn som faktisk Regjeringen gjør når den mener at universitets- og
                  høyskolesektoren skal levere gode resultater selv om det kuttes i budsjettene. Man
                  stoler på at folk kan få til noe, og svaret var: Gitt at man vil det, og at man
                  stiller bevilgninger til rådighet. Derfor går mitt spørsmål på: Venstre vil ha en
                  femårig master, og det er åpenbart at det synes SV er brysomt. Det synes jeg er
                  litt forunderlig, for SV er jo et parti som på andre områder, f.eks. når det
                  gjelder å avskaffe bensinbiler i 2015, ikke er redd for ambisjoner. Først: Jeg har
                  sans for representanter og statsråder som har ambisjoner. Men hva er det da som
                  gjør at man ikke tør å ha ambisjoner på en mastergrad? For Regjeringen kommer jo
                  ikke lenger enn til det punktet enn at man sier man skal ha en gruppe for å utrede
                  om man skal ha det. Det er denne uroen, mistilliten til universitets- og
                  høyskolesektoren som jeg ikke synes jeg fikk et godt svar fra statsråd Aasland på.
               

 Det er svært mange argument for at vi eit godt stykke inn i framtida skal ha ei
                  lærarutdanning i Noreg som er ein femårig integrert mastergrad for alle. Eg har
                  stor respekt for det standpunktet Venstre har når det gjeld det – det er ingen
                  tvil om at Venstre er det av opposisjonspartia som har hatt det mest konsekvente
                  standpunktet her. Men det finst svært gode argument mot at vi no skal setje i gang
                  ei stor reform som vil ta all merksemd vekk frå det kvalitetsarbeidet som er
                  nødvendig dei neste åra. 2014 er kort tid med tanke på dei enorme
                  kvalitetsutfordringane som er i sektoren, med den oppbygginga av kompetanse som er
                  nødvendig, med dei forbetringane av innhald og auka krav som har fokus på
                  studentane, og med dei rekrutteringsutfordringane som ligg føre. Dersom vi skal
                  gjere den overgangen raskt, er det eit kull på 1 500–2 000 som forsvinn rett ut i
                  ein allereie pressa rekrutteringssituasjon, på toppen av Venstres forslag om at
                  langt fleire skal takast ut av skulen. 

Eg er ueinig i det grepet Venstre tek. Eg registrerer at det i opposisjonen er
                  indre ueinigheit, men eg har respekt for at det er gode argument for ei langsiktig
                  målsetjing her. 

 Rekruttering blir en hovedjobb for Regjeringen, sier statsråden. Det tror jeg vi
                  er veldig enige om. Vi ser allerede i dag at vi har store problemer med å
                  rekruttere og ikke minst med å beholde de lærerne som er i skolen i dag. 

Så er det slik at Regjeringen legger opp til en heldagsskole, Regjeringen legger
                  opp til færre elever pr. lærer, osv. Det vil bety at vi trenger flere
                  studieplasser. Vi trenger økte ressurser til kommunene, osv. Jeg kan ikke se at
                  Regjeringen legger så tydelig opp til å kunne klare å nå disse målsettingene. Da
                  ønsker jeg faktisk å få vite: Hva vil statsråden gjøre i form av økonomiske tiltak
                  i budsjettene for å oppnå målet om å få til en heldagsskole, få færre elever pr.
                  lærer osv.? 

 Nettopp det at Regjeringa er meir ambisiøs enn det Framstegspartiet er både når
                  det gjeld å innføre ein ny og heilskapleg skuledag og få fleire lærarar, gjer at
                  vi òg må ha større ambisjonar om studieplassar i lærarutdanninga for å redusere
                  fråfall og behalde fleire av dei som begynner i skulen. Derfor tek vi desse
                  omfattande grepa. Vi tek tak i dei nye som skal ut i skulen og skal gi dei betre
                  støtte. Vi tek kvalitetsgrep i utdanninga som skal redusere fråfallet, og vi har
                  auka talet på studieplassar i lærarutdanningane, på PPU og i førskuleutdanningane.
                  Dette er heilt nødvendig. Men vi må alle vere klår over at det i dag er riktig og
                  viktig med nokre fleire studieplassar, ikkje minst i PPU, der vi ser det er god
                  søkning. Vi ser òg at det er rom for fleire femårige mastergradar, der det er god
                  søkning. Derfor legg vi opp til det. Men vi må òg vere opptekne av sjølve
                  rekrutteringa, få opp interessa for og lysta til å verte lærar. Det er den største
                  mangelen når det gjeld grunnskuleutdanninga i dag. Så kjem vi tilbake i revidert
                  og i seinare samanhengar med kva det betyr i budsjettet. 

 Replikkordskiftet er omme. 

De talere som heretter får ordet, har en taletid på inntil tre minutter. 

 Det er helt riktig at opposisjonspartiene har noe ulik innretning på sine
                  løsninger. Men vi er i hvert fall enige om én ting: Vi ønsker å heve ambisjonene
                  for norsk lærerutdanning. Regjeringspartiene er kun enige om en liten ting, og det
                  er å holde et lavt ambisjonsnivå for norsk lærerutdanning. 

Jeg tok ordet fordi representanten Lena Jensen i sitt innlegg sa at da KRL-faget
                  ble obligatorisk i den forrige lærerutdanninga, skjedde det uten forankring i
                  miljøene. Da er det meget interessant at det vi nå har opplevd i forbindelse med
                  behandlinga av denne meldinga, er at lærerutdanningsmiljøene samstemt har ønsket
                  at RLE skal være obligatorisk i lærerutdanninga, men har blitt overkjørt av
                  regjeringspartiene. 

I likhet med flere andre her har Lena Jensen pekt på behovet for ro og enighet om
                  lærermeldinga. Da synes jeg også det er veldig rart at det ikke har kommet et
                  eneste initiativ fra regjeringspartiene for å få til et bredt forlik om
                  allmennlærerutdanninga – eller grunnskolelærerutdanninga, som det nå skal hete.
                  Dersom ønsket om ro og enighet var så sterkt som det nå kommer til uttrykk, synes
                  jeg det er veldig rart at vi har hatt den prosessen vi har hatt, der alle partiene
                  har skrevet sine respektive merknader, og opposisjonspartiene har skrevet seg
                  sammen på veldig mange merknader. 

Hovedproblemet med meldinga, i tillegg til det som har vært nevnt, er at den gir
                  mange helt riktige beskrivelser, men den tar ikke konsekvensene av de
                  beskrivelsene den gir. Det står f.eks. i meldinga at 11 000 lærere i dag er i
                  andre yrker. Utover det foreslår ikke meldinga noen tiltak for å få noen av disse
                  lærerne tilbake. I meldinga står det også, som bl.a. Høyre har pekt på i mange
                  sammenhenger, at vi har et stort rekrutteringsproblem, spesielt i forhold til at
                  mange lærere nå går av med pensjon. Vi vet at 40 pst. av lærerne i grunnskolen er
                  over 50 år, at halvparten av lærerne i videregående er over 50 år, og at mange av
                  dem går av med pensjon når de er mellom 55 og 60 år. Det gjør ikke meldinga noen
                  forsøk på å rydde opp i. 

Litt av problemet er jo at når Stortinget nå har ventet så lenge på denne meldinga
                  – helt siden høsten 2006, da det skulle settes i gang strakstiltak som aldri kom –
                  har vi gjort det i forvissning om at begrunnelsen Regjeringa har gitt, har vært
                  riktig, nemlig at det skulle komme en helhetlig melding som skulle ta viktige
                  grep. Det har vært begrunnelsen for at en ventet så lenge. Regjeringspartiene sier
                  at alle har vært så fornøyde med meldinga, at det har vært unison enighet. Vel,
                  Utdanningsforbundet, som organiserer nesten alle lærerne i dette landet, mener at
                  meldinga er defensiv. Og når RLE-miljøene ved høyskolene rundt omkring mener at
                  dette er en melding som ikke tar opp i seg noe av det viktigste, nemlig hvordan få
                  til en god religionsdialog, så er jo ikke det en unison enighet. 

Når regjeringspartiene i denne stortingsperioden har stemt nei til
                  studielånsavskriving, nei til lektor II-ordning, nei til seniortiltak, nei til
                  rekrutteringsplaner og nei til tiltak for å få lærere tilbake til læreryrket, så
                  kan man ikke etterpå komme og skylde på at opposisjonen har en defensiv politikk.
               

 Jeg vil bare komme med noen korte kommentarer. 

Jeg kjenner en veldig stor bekymring for framtidens lærere og deres kompetanse til
                  å møte et flerkulturelt samfunn. Det gjør meg ekstra bekymret at ingen av
                  regjeringspartienes talere i sine innlegg – kun på direkte spørsmål – har nevnt
                  noe om RLEs betydning i det nye pedagogikkfaget. Det er jo nettopp ved å gjøre RLE
                  obligatorisk, og tilgjengelig, for alle lærere, at alle lærere får den kunnskapen. 

Det som det nå legges opp til, er at det er pedagogikkmiljøene som skal ha
                  hovedansvaret for opplæring i religion, livssyn og etikk. All ære til
                  pedagogikkmiljøene, men de kan ingenting om en hinduistisk elevs trosutøvelse. All
                  ære til hva pedagogikkmiljøene nå kan gjøre, men hva med det store
                  kompetansemiljøet som er bygd opp på utdanningsinstitusjonene siden 1997, som kan
                  dette? Hvorfor skal ikke de lenger være en del av dette? Det er å lure
                  lærerstudentene når RLE ikke legges inn verken som modulbasert fag eller som
                  studiepoeng. De som ønsker å ta fordypning i RLE, får ingen synergieffekt av
                  pedagogikkfaget og dets liksom-RLE-innhold. 

Jeg er alvorlig bekymret for hvordan vi skal møte framtidens flerkulturelle
                  samfunn med det opplegget som nå avtegner seg. Debatten i dag har vist at det
                  kommer til å være akkurat som med hjem–skole-samarbeidet: På direkte spørsmål fra
                  Kristelig Folkeparti sier man at jo, dette er viktig, men man gjør ingenting med
                  det. Det har dessverre gått igjen hos Regjeringen. 

La meg kort si to ting til. Det ene er en generell bekymring som jeg mener hele
                  Stortinget må ta inn over seg: Hva med de praktisk sterke elevene, de
                  praktisk-estetiske fag – knytte praksis og teori nærmere hverandre? Vi har en
                  formidabel utfordring i å få inn i den norske skolen at alle elever skal kjenne
                  mestringsfølelse. 

Så er jeg også bekymret over at den mentor-/veiledningsordningen som egentlig hele
                  Stortinget, men spesielt Regjeringen, nå legger opp til, kommer som en
                  tilleggsoppgave. Jeg mener dette må legges innenfor faste, strukturelle grep, hvor
                  både mentor og den som skal omfattes av mentorordningen, blir frikjøpt i form av
                  redusert undervisningsplikt for at en skal få dette til. Det ville gitt en god
                  løsning. Det ville sagt at det ikke ble en ekstra oppgave, men at Regjeringen og
                  Stortinget mener at dette er så viktig at vi våger å legge penger i potten til
                  det. 

 Det har vært sagt en god del – og også jeg har gjort det – om de punktene der det
                  er likhet mellom regjeringspartiene og opposisjonen. Jeg skal ikke fjerne det. Jeg
                  synes det er viktig. Men det er helt reelt at det er en uenighet mellom f.eks.
                  Venstre og regjeringspartiene når det gjelder en femårig mastergradsutdanning. 

Det er slik at når Venstre vil slåss for noe, gjør vi det på samme måte som vi
                  slåss for noe på andre områder i politikken. Nå skal ikke jeg be verken statsråd
                  Solhjell eller statsråd Aasland om å outsource sine departementer til Venstre –
                  det er ikke slik det foregår, det er i valg man avgjør slike forhold – men jeg
                  tror vi vet såpass mye at vi vet hva som skal til for å få til noe, når vi først
                  vil noe. 

Og til det: SV har en betydelig vilje i viktige deler av miljøpolitikken. Det er
                  Venstre glad for. Det er da nesten et slags paradoks at man ikke skal ha det, for
                  det eneste i stortingsmeldingen som kommer i nærheten av en ambisjon om en femårig
                  mastergradsutdanning, er at det er et utvalg som bl.a. skal «utrede om og
                  eventuelt når». Så gikk statsråden et skritt lenger enn sitt eget dokument og sine
                  egne regjeringspartiers kommentarer, ved å si: en gang i framtiden. Når er en gang
                  i framtiden? Vi er et land som søker om å få VM og OL, SV vedtar programposter for
                  2015 – men en mastergrad, nei det skal man ikke ha. 

Så prøver man nærmest å latterliggjøre at opposisjonen jobber. Det er vanlig med
                  høringer i Norge – med mindre man vil følge et kommandoprinsipp som ikke passer i
                  vår statsskikk – og det er vanlig at man gjennom høringer lærer. Men det er lagt
                  fram en skisse i dokumentet, og den skissen forteller i hvilken retning man vil
                  gå. Fagkomiteen har hatt seriøse høringer med Universitets- og høgskolerådet, og
                  de svarer hva de vil. Og når man lurer på om noen er misfornøyd, svarer Kommunenes
                  Sentralforbund, studentorganisasjonene, elevorganisasjonene – de som har skoen på
                  – at de vil ha en annen ambisjon, for å sette en kurs. Etter 2015 har vi i Norge
                  levd ganske lenge med at det er mer enn vanlig at over halvparten av
                  fødselskullene har høyere utdannelse enn grunnutdanning. Våre lærere skal da
                  utrustes med en så svak ambisjon for å klare seg! For meg er det ufattelig. 

Hvor er det så hovedskillet går for å få noe til? Jo, mellom Regjeringen og
                  Venstre går det f.eks. på viljen til å satse på en forpliktende videreutdanning.
                  Venstre vil ha en forpliktende videreutdanning for alle lærere i alle fag med
                  jevne mellomrom, og vi trenger ikke å karikeres i hvordan vi skal gjøre det. Vi er
                  praktiske folk, og vi vet hvordan vi kan få det til. Regjeringen har en ambisjon
                  som gjør at det vil ta 32 år å gjennomføre en videreutdanning for lærerne. Den
                  andre saklige forskjellen er at Venstre ønsker at fagkravene skal gjelde ikke bare
                  for nye lærere, men også for de lærerne som er i skolen i dag. Man kan jo ikke
                  sende noen sterkere signal til de lærerne som er der – enn si til dem vi ønsker å
                  rekruttere inn i alle typer lærerutdanninger – enn å stille fagkrav og så si at
                  samfunnet tar kostnadene for å ta en videreutdanning som gjør at man kan bygge seg
                  opp overfor disse kravene. Det er jo her forskjellen ligger. Og hvis man nå ser på
                  programmet framover, er det i viljen til å prioritere kronene først forskjellen
                  ligger, og da vil også forskjellen i grepene gjøre at man kan tro på ambisjonene.
                  Det var nødvendig å si dette, for det er kamp om ambisjoner, og SV og Regjeringen
                  har svakere ambisjoner enn Venstre. Det er et faktum i skolepolitikken. 

 Vi har høye ambisjoner på vegne av skolen. For å nå de ambisjonene må vi ha de
                  riktige virkemidlene. Derfor har vi brukt tid, og derfor har vi vært grundige og
                  systematiske, for nettopp på den måten får vi en lærerutdanning som holder et høyt
                  kvalitetsnivå. Vi flikker ikke, som Høyres representant har hevdet her i debatten.
                  Det er derimot Høyre og opposisjonspartiene som systematisk har flikket gjennom
                  hele perioden ved å komme med enkeltstående forslag i salen. 

Jeg kan heller ikke la være å trekke litt på smilebåndet når Høyres representant
                  nevner kommuneøkonomien – og dårlig kommuneøkonomi – som et argument. Det er vel
                  ikke akkurat et folkekrav at Høyre igjen skal komme i regjering og styre
                  kommuneøkonomien her i landet. Der har Høyre lite å skryte av, mens vi faktisk har
                  ganske mye å skryte av: Vi har styrket kommuneøkonomien med over 30 milliarder kr
                  i løpet av disse fire årene, og vi kommer til å fortsette den linjen. 

Kristelig Folkeparti ønsker seg et bredere forlik, og det er jo kanskje et
                  fornuftig ønske. Men da bør vel Kristelig Folkeparti først og fremst se på Høyre,
                  Venstre og Fremskrittspartiet, for i den borgerlige leiren spriker det jo mye mer.
                  Slik jeg registrerer det, er faktisk Kristelig Folkeparti mer enig med oss – de
                  rød-grønne – enn med de andre i den borgerlige leiren. Så kanskje man skulle rydde
                  opp på borgerlig side før man angriper Regjeringen i så måte. 

Så til hovedpoenget mitt. Ny lærerutdanning er bra, men det er faktisk ikke nok.
                  Vi registrerer at statusen til læreren er lav i Norge. Det betyr at vi som
                  politikere har et spesielt ansvar også når det gjelder statusen. Vi kan gjøre en
                  del gjennom ny utdanning, ja, men vi må også snakke pent om skolen og lærerne. Vi
                  må snakke opp skolen og lærerne, ikke snakke dem ned. Og når lederen for kirke-,
                  utdannings og forskningskomiteen her på Stortinget kaller skolen for en lekeskole,
                  er jo det å snakke skolen og lærerne ned. Når fremskrittspartibyråden, som jeg har
                  nevnt i en tidligere replikk i dag, snakker om at læreren har blankofullmakt til å
                  ødelegge folks framtid, er jo det å snakke skolen og lærerne ned. Så jeg håper i
                  hvert fall at vi kan være enig tverrpolitisk om at det skal være slutt på den type
                  argumentasjon. Nå snakker vi skolen og lærerne opp – da får vi en god skole. 

 Representanten de Ruiter sier at den rød-grønne regjeringen har høye ambisjoner.
                  Ja vel, hvor er det blitt av dem? De ambisjonene som ligger i denne meldingen, er
                  ikke så innmari høye. Hvis man skulle satt et skikkelige høyt ambisjonsnivå, hadde
                  man gjort det som alle ønsker, nemlig konkludert med at vi skal ha en
                  masterutdanning på fem år også for lærere. Det som isteden skjer, er at man prøver
                  å skyte rundt ved å si at på borgerlig side må det ryddes opp. Jeg vet ikke om
                  representanten de Ruiter og andre talere som har pekt på det poenget, er klar over
                  at det på borgerlig side er fire ulike partier, som ikke har noen plikt eller noe
                  normalt ønske om konkret samordning. Vi sitter ikke i regjering sammen. Vi har
                  ikke de forpliktelsene. Og likevel – uten å sitte og forhandle – er det i ganske
                  stor utstrekning stor enighet på ikke-sosialistisk side, og det ville man ha sett
                  hvis man hadde lest innstillingen som ligger til behandling i dag. Det er altså
                  ikke noe behov for å rydde opp på borgerlig side. Hvis man skal ha et eller annet
                  politisk samarbeid etter valget, er avstanden mindre på ikke-sosialistisk side enn
                  det den var mellom de nå sittende regjeringspartiene. Så jeg tror man først bør
                  holde orden på sitt eget. 

Jeg må si jeg er skuffet over at regjeringspartiene sier at en eller annen gang i
                  fremtiden kan det tenkes at, osv., men at det i 2014 er helt umulig å gjennomføre
                  en mastergradsutdanning. Men Sosialistisk Venstreparti har, som representanten
                  Dørum pekte på tidligere i dag, vedtatt at man i 2015 skal forby bensinbiler. Jeg
                  må si at jeg synes det er et veldig urealistisk utgangspunkt, og jeg kunne godt
                  tenke meg å se det faglige fundamentet for dette. Der er man altså ambisiøs! Der
                  setter man seg et mål! Men når det gjelder fremtiden til barna våre og hva slags
                  utdanning de skal få, da setter man seg ikke noe mål, og da er 2014 for tidlig.
                  Det går rett og slett ikke an, og jeg må si jeg er skuffet over at man ikke i
                  større grad evner å finne frem til de gode løsningene på lang sikt og fylle opp i
                  den prosessen som nå er. Det vi står overfor nå, er en regjering som sier at vi
                  skal lage noen mastergradsløp, og så skal vi sette ned en gruppe for å se på om
                  det er fornuftig. Alle, unntatt Regjeringen, sier at det er fornuftig. Vi trenger
                  ikke vente lenger for å finne ut om det er fornuftig. La oss da være enige om at
                  det er det vi skal gjøre, og så fyller vi opp med hvordan opplegget til slutt blir
                  gjennom en skikkelig prosess. Det er jo ingen i dette storting som sier at vi ikke
                  skal ha en god prosess frem til en mastergradsutdanning. Alle er jo enige om at vi
                  må ha en skikkelig og ryddig og god prosess, og vi stoler altså på at
                  Universitets- og høgskolerådet vet hva de snakker om når de sier at det er mulig å
                  gjennomføre dette i 2014. 

 Det var noe Anna Ljunggren sa som gjorde at jeg tok et treminutters innlegg – og
                  det var et par andre som hivde seg på samme melodi. Hun sa at da hun gikk på
                  skolen, hadde hun en glimrende lærer som var streng og satte klare grenser. Den
                  typen lærer tror jeg vi alle husker, og vi vet hvor viktig det er for lærerne å få
                  den tryggheten at man tør å sette grenser. Vi har jo vært igjennom dette med
                  praksissjokket. Det er mange som har vært inne på det i dag, og jeg er forundret
                  over at man ikke tar det såpass på alvor at man vil se på Høyres forslag om et
                  praksisår. Jeg tror det å få med seg en trygg praksis før man må stå helt alene i
                  klasserommet, er uhyre viktig. 

Men så fortsatte representanten med å si at høyresiden svartmaler skolen, og at vi
                  til dels oser av mistillit til lærerne. Det er det også flere som har slengt seg
                  på, og det synes jeg er en håpløs premiss og et nokså lavt debattnivå. Da kan vi
                  bare parere tilbake at skolen nå i dag sliter med at man ikke hadde opptakskrav
                  til lærerutdanningen i mange, mange år, og det var en sterk nedklassifisering av
                  hva det å ha et kunnskapsnivå, et kompetansenivå, faktisk innebærer. Og der har jo
                  ikke akkurat regjeringspartiene noen god historie, i og med at man også stemte
                  imot at kunnskapskravene skulle innføres da Kunnskapsløftet kom. 

Dessuten er det mye som tyder på at man ikke helt orienterer seg i virkeligheten,
                  for Mandag Morgen hadde akkurat en artikkel om dette, og der står det: 

«Kun én av tre lektorer ville valgt læreryrket igjen. 

Lektorer advarer mot å velge eget yrke. Jo lenger de har jobbet i skolen, jo
                     mindre villlige er de til å anbefale elever å velge samme levevei.» 

Er det sånn at man tror at det er høyresiden som står og skaper den type
                  holdninger hos lærerne selv? Dette er en ganske grunnleggende utfordring med
                  hensyn til hvordan vi kan få opp statusen til læreryrket, og hvordan vi kan få en
                  helt annen innstilling til det å være lærer, og hvor viktig den jobben er ute i
                  samfunnet. Og da kan vi ikke drive på med sånt – tull er vel et uparlamentarisk
                  begrep, så vidt jeg har hørt, men jeg kan jo si noe omtrent i nærheten. For det å
                  være lærer er en uhyre viktig jobb. Det er en vanskelig jobb. Det er en lederjobb
                  i et stort fellesskap bestående av mange forskjellige individer. Det er jo den
                  rollen vi skal utdanne folk til, og da må jeg bare gjenta at jeg savner
                  ambisjonsnivået i den meldingen som foreligger. Særlig siden det har tatt to og et
                  halvt år å få den fram, med basis i en nokså grundig NOKUT-evaluering, hadde jeg
                  trodd man skulle tatt flere steg. 

 Representanten Dørum har på en utmerket måte redegjort for Venstres syn i denne
                  innstillingen. Men som representant for Finnmark vil jeg gjerne knytte noen
                  kommentarer til den samiske lærerutdanningen og til lærerutdanningen ved Høgskolen
                  i Finnmark. 

En viktig oppgave for den samiske lærerutdanningen er å ivareta, videreformidle og
                  utvikle de samiske språk, samisk kultur og tradisjonskunnskap og utdanne lærere og
                  førskolelærere i tråd med det. Men søkningen til den samiske lærerutdanningen er
                  dessverre svært lav, og det er åpenbart at det er en stor utfordring å rekruttere
                  nok samiskspråklige lærere til samiske og norske barnehager og skoler. Jeg er
                  derfor glad for at flertallet ser alvoret i situasjonen og mener at det er viktig
                  å ha målrettede rekrutteringstiltak for å sikre tilstrekkelig mange kvalifiserte
                  samiskspråklige lærere. 

Det er positivt at departementet vil iverksette tiltak for å kartlegge
                  rekrutteringsgrunnlaget for samisk høyere utdanning, vurdere en utvidet ordning
                  for ettergivelse av studiegjeld samt at deler av videreutdanningsstrategien som
                  nylig er lagt fram, knyttes til videreutdanning i samisk for lærere. I forbindelse
                  med sistnevnte har jeg stor tro på at de tre høgskolene som har ansvar for å
                  utdanne lærere i samiske språk, nemlig Samisk høgskole, Høgskolen i Bodø og
                  Høgskolen i Nord-Trøndelag, vil kunne videreutvikle gode og attraktive tilbud. 

Venstre støtter også at muligheten for å fastsette rammeplan/studieplan for samisk
                  lærerutdanning innenfor rammen av nasjonale bestemmelser delegeres til Samisk
                  høgskole, fordi det er miljøet på Samisk høgskole som etter vår mening sitter på
                  den beste kompetansen i denne forbindelse. 

Avslutningsvis vil jeg gjerne si noen ord om lærerutdanningen ved Høgskolen i
                  Finnmark. Lærerutdanningen der er svært viktig for vår region. For høgskolen, en
                  relativt liten lærerutdanning i periferien, er det åpenbart viktig at det legges
                  til rette for at de nye utdanningsløpene kan samordnes og organiseres på tvers av
                  hovedretningene. 

Jeg er også glad for at komiteen slår tydelig fast at dersom man skal innføre et
                  aktivitetskrav for lærerutdanningen, er det viktig at dette fastsettes ut fra
                  avlagte studiepoeng, der både grunn- og videreutdanning ses under ett. Et
                  betydelig videreutdanningstilbud ved den enkelte institusjon vil også sikre
                  bredde, relevans og livskraftige fagmiljøer. 

I tillegg er samarbeid med andre nordnorske lærerutdanningsinstitusjoner svært
                  viktig for Høgskolen i Finnmark, og jeg er tilfreds med at komiteen slår fast at
                  arbeidsdeling mellom institusjoner vil bli stadig viktigere i framtiden. Det er
                  åpenbart riktig, men jeg vil også minne om at samarbeid mellom institusjoner som
                  ligger geografisk svært langt fra hverandre, kan gi få stordriftsfordeler i
                  enkelte sammenhenger. Jeg håper derfor at departementet tar hensyn til dette i det
                  videre arbeidet med implementeringen av den nye lærerutdanningen. 

 Problemet her er ikkje mangel på ambisjonar. Problemet her er at mange i
                  opposisjonen ikkje gjennomførte nødvendige grep då dei sjølve hadde makt, men i
                  dag synest det er spennande å skape illusjonar om kva ein kan få til som er
                  fullstendig urealistiske. 

Lat meg først ta litt om den nye lærarutdanninga, som er ei omfattande reform som
                  det er brei tilslutning til. Mange av grepa kunne ha vore gjennomførte tidlegare.
                  Det er f.eks. foreslått av SV i Stortinget ei systematisk vidareutdaning av
                  mentorar. Det vart ikkje foreslått i førre periode, men det er no brei einigheit
                  om å dele utdanninga i to løp. Det er ei omfattande kvalitetsreform som saman med
                  den innhaldsforbetringa ved institusjonane som vi legg opp til, vil vere ekstremt
                  viktig i åra som kjem, for å få ei betre lærarutdanning. 

På eit anna felt, derimot, trur eg vi må gå mykje djupare inn i dei problema som
                  kunne verte skapte særleg dersom vi skulle følgje opp det partiet Venstre og
                  representanten Dørum tek opp her. Det gjeld rekruttering. Forslaget om eit
                  kompetanseår kvart sjuande år, som Venstre no har, er sist nemnt i samband med at
                  vi la fram meldinga. Det er eit forslag som ville føre til at godt over 5 000
                  lærarar i tillegg til det kullet som vi med Venstres politikk ville miste på grunn
                  av ei femårig utdanning raskt, ville verte tekne ut av skulen – godt over 5 000
                  lærarar i ein situasjon der det ifølgje statistikken no er fleire ledige
                  stillingar i skulen enn det er arbeidslause lærarar! Alle veit at det er ein
                  fullstendig ugjennomførbar politikk dersom vi er opptekne av at elevane skal ha
                  kompetente lærarar. Det vil ta lærarane frå elevane. Det er òg grunnen til at det
                  ikkje vart noko kompetanseår då Venstre sjølv hadde makt. Det vart ikkje eingong
                  nokon kompetansedag til lærarane i skulen. 

Det er det som no er utfordringa. Vi må setje i gang det systematiske
                  vidareutdanningslyftet som vi er i gang med, i eit tempo som
                  rekrutteringssituasjonen i skulen toler. Det er eit godt ideal, som vi alle er
                  einige om, at alle lærarar skal ha fagkompetanse i sine fag. Men lat oss òg sjå
                  for oss at vi dreg ut på ein skule og fortel at nei, du har jobba i skulen i 30 år
                  og undervist i kroppsøving eller musikk eller matematikk eller kva det skulle
                  vere, men vi ser av papira her at du ikkje har 30 eller 60 studiepoeng i ditt fag,
                  så for å vere kvalifisert til å undervise, må du først ha det. Eg trur kanskje det
                  ville vere ganske mange som ville lure på om vi hadde hørt ordet «realkompetanse»,
                  om vi forstod at det å ha jobba i mange år trass i alt gir ein god del erfaring. 

Det er eit godt ideal, men no må vi begynne med dei nye lærarane, stille
                  kompetansekrav, og så må vi gjennomføre vidareutdanninga, som vi for første gong
                  har fått på plass, i eit tempo som rekrutteringa toler. 

 Det har vært en spennende debatt og en debatt med nerve, og det er helt greit,
                  synes jeg, at det kommer fram politisk uenighet. 

Det som er viktig for meg, er å understreke den faglige ambisjonen som Regjeringen
                  har i denne saken. Ambisjon kan åpenbart måles på mange måter. Opposisjonen måler
                  den i kvantitet, vi måler den i kvalitet. Det som er hovedargumentet for den
                  hovedretningen vi går inn for når det gjelder utdanningens lengde, er at det er
                  det som er faglig forsvarlig. 

Det er ikke slik at alle ønsker en femårig master, men Regjeringen legger i
                  meldingen også faktisk opp til – i tillegg til at vi har gode argumenter for å
                  styrke kvalitativt innholdet i en fireårig utdanning, som er for slapt og for
                  svakt i dag – at man i tillegg til alle de ordningene man allerede i dag har på
                  masternivå, får 800 nye mastergrader. 

Grunnen til at det tar tid å få fram hva vi ønsker å ha masterutdanning i, er at
                  de masterne som er, ikke er godt tilpasset barne- og ungdomstrinnet i dag. De som
                  tar masterutdanning i dag, enten det er femårig integrert, PPU i tillegg til noe
                  de måtte ha fra før, eller erfaringsbaserte mastere for lærere ved
                  allmennlærerinstitusjonene, tar ofte en mastergrad som er tilpasset videregående
                  skole. Det er flott, det er vel og bra, vi vil gjerne ha flere som fordyper seg på
                  et høyt nivå, som en masterutdanning er, men det som er det aller viktigste, og
                  som vi vet, er at utfordringen og problemet i grunnskolen i dag, de
                  innholdsmessige svakhetene vi ser, ikke blir løst ved å legge på ett år til. Det
                  er ikke det ekstra året som løser problemene, det er å gå inn og se på det
                  kvalitative og å få både en bedre organisert og integrert praksisopplæring og ikke
                  minst å ta hensyn til den prosessen som de statlige høyskolene og – la meg gjerne
                  si – også universitetene står overfor når det gjelder framtidens lærerutdanning. 

Det ble snakket om Høgskolen i Finnmark her. Det er en av de høyskolene vi synes
                  det er viktig å opprettholde, og det er viktig å ha en god lærerutdanning der. Men
                  vi vet at både den og andre høyskoler er sårbare når det gjelder størrelse, når
                  det gjelder rekruttering, og da må vi inn med gode prosesser for f.eks.
                  arbeidsdeling og samarbeid. Vi har en god prosess med våre høyskoler og
                  universiteter, og jeg er overbevist om at lærerutdanningen, sånn som den blir med
                  dagens vedtak, vil være en prøvestein på godt samarbeid mellom universiteter og
                  høyskoler. Jeg er helt sikker på at vi får en faglig forsvarlig og god utdanning
                  med en fortsatt fireårig lærerutdanning som hovedinnretning, men med mange nye,
                  spennende tilbud på masternivå. 

 I dag blir det fremmet ett flertallsforslag som det blir votert over i Stortinget.
                  Dette vedtaket er viktig fordi det flertallet i komiteen ber Regjeringen om, er å
                  komme tilbake til Stortinget med en status for rekrutteringsutfordringene knyttet
                  til samisk lærerutdanning og tiltak for å sikre rekruttering. Den er
                  bekymringsfull, den utviklingen som har vært når det gjelder rekrutteringen av
                  samiske lærere, og det er viktig at man får opp disse tallene, for det betyr
                  utvikling av språk, kultur og identitet. 

Representanten Eriksen sier i sitt innlegg at regjeringspartiene ikke er opptatt
                  av skole–hjem-samarbeid. Dette provoserer kraftig. Hvis representanten hørte på
                  mitt innlegg, så var skole–hjem-samarbeid en av de aller første viktige tingene
                  jeg tok opp. Vi har styrket bevilgningene til FUG. Vi har støttet opp om FUG. Vi
                  har fått en ny formålsparagraf i grunnskolen, i grunnopplæringen, der foreldrene
                  er sentrale. Hvis man ser tilbake på forrige regjeringsperiode, så foreslo den
                  borgerlige regjeringen å legge ned FUG, legge ned Foreldreutvalget for
                  grunnopplæringen, men dette forhindret vi. 

Jeg er veldig opptatt av å ikke leke med tall, men å få til realiteter. Det er
                  viktig at vi har en lærerutdanning, og får en lærerutdanning nå, som har tydelige
                  krav, og at vi gjør viktige grep. Vi viderefører de skjerpede opptakskravene, som
                  man har vært inne på tidligere, men vi styrker dem ikke. Vi kan si det er en
                  parallell til universitetsutdannelsen i lærerutdanningen. Der har de ikke
                  karakteropptakskrav, og der er det flere med høyere karakterer som søker. Så
                  opptakskravene er ikke avgjørende for å få en god kvalitet og få opp søkertallene. 

Vi innfører også en obligatorisk bacheloroppgave som medfører en fagdidaktikk. Vi
                  innfører nasjonale forskerskoler. Vi styrker lærerutdanningen på veldig mange
                  områder, både når det gjelder veiledning av studenten under praksis og veiledning
                  etter at studenten er ferdig. 

Vi ble også kritisert fordi vi ikke har vært inne på det flerkulturelle. Det nye
                  pedagogikkfaget skal ta opp i seg disse elementene – at elevene er forskjellige,
                  de kommer fra forskjellige kulturer og har forskjellig bakgrunn. Dette er et av de
                  viktige elementene, som jeg også var inne på i min innledning, for å sikre at alle
                  lærere skal ha denne kompetansen. 

 Jeg skal ikke ta for meg fortiden, men overlater det med stor glede til min
                  partifelle Trine Skei Grande, som satt på Stortinget da. La meg bare si at Venstre
                  prioriterte Kunnskapsløftet på et tidspunkt da SV fortsatt ikke hadde lagt bak seg
                  de tingene som statsråd Solhjell i dag har lagt bak seg, og som jeg ikke skal
                  sitere han på fra det valgprogrammet han er valgt på, for han har lagt det bak
                  seg. 

Så til debatten i dag, for det er der vi skal være. Da vil jeg si at når
                  Regjeringen legger det fram som ligger i den fireårige utdannelsen, gjør de noen
                  viktige grep. Det har jeg sagt før, og det gjentar jeg, og når Venstre tenker
                  mastergraden, bygger vi videre på dette. 

Det som blir den store forskjellen – og hvor jeg ikke har tenkt å la statsråden
                  slippe lett – gjelder videreutdanning, der SV nå plutselig leverer. Nei, det gjør
                  ikke SV. Man begynner å levere noe. Man leverer noe som i 2011, hvis vi er helt
                  snille, vil gi 2 500 lærere i året denne muligheten. Hvis vi da har 2 500 lærere i
                  året, med 80 000 lærere i norsk skole, blir det 32 år. Det blir slik, ikke fordi
                  det mangler lærere. SV er jo flinke til å operere med lærere som ikke finnes, de.
                  Når de skal lage en oppvekstreform osv., vil de plutselig være der. 

Men la oss tenke praktisk. Hvis man går over til fem år, skal det plutselig
                  forsvinne et kull. Ja, men det er jo tusenvis av lærere der ute som ikke jobber i
                  skolen i dag. Ville det være et kraftig signal til de tusenvis av lærerne der ute
                  hvis vi sa at hvis du er i skolen, får du en systematisk videreutdanning med jamne
                  mellomrom, på en praktisk måte som vi takler – ett semester? Det er helt klart et
                  sterkt signal. Det er statushevende signal. Det er et håndslag til lærerne som
                  jobber i skolen i dag. Vi skal selvfølgelig ikke med fagkrav opptre slik at vi
                  ikke anerkjenner realkompetanse. Det er fullt mulig å anerkjenne realkompetanse.
                  Vi skal være kloke mennesker i livet som bygger på det vi har, men det kan da ikke
                  være galt å ha ambisjoner om å heve kompetanse. 

Derfor er det når det gjelder videreutdanningen, et reelt skille. SV har tatt over
                  Venstres retorikk, men ikke Venstres pengeprioritering. Det er prioriteringen av
                  kronene som gjør forskjeller i politikk. Det er det som avgjør hva man kommer til
                  levere. Man må gjøre de viktigste tingene først. Og Venstre setter
                  videreutdanningen først, foran en rekke andre tiltak. Vi har vært helt konsekvente
                  på det, i tillegg til rekruttering, seniortiltak og det å satse på
                  grunnutdanningen, som er temaet i dag. Vi har vært helt konsekvente i vår
                  prioritering, på samme måte som vi har vært konsekvente i å sette
                  forskningssatsing først. 

SV er et parti som i forhold til Venstre ikke har tre prioriteringer, men de har
                  50 prioriteringer. Det er vanskeligere å levere på 50 prioriteringer enn på tre.
                  Det er en av de grunnleggende forskjellene i realpolitikken: Retorikken nærmer
                  seg, men gjerningene er ikke parallelle. 

Så må jeg si helt til slutt: Det er flere av oss som nå heldigvis vet hva det vil
                  si å ikke bare vedta resolusjoner, men å gjennomføre politikk. Derfor vil jeg
                  gjerne si til begge representantene for regjeringspartiene at dere bør behandle
                  noen av oss som at vi vet hva det vil si å gjennomføre politikk, og ikke bare
                  vedta en resolusjon, slik at man skjønner at når vi har ambisjoner, har vi både
                  ambisjoner og kunnskap om hva som skal til for at resolusjon blir til politikk.
               

 Statsråden har holdt et innlegg her som var en historiebeskrivelse som i forhold
                  til forrige periode mildest talt måtte være sett gjennom SV-briller fra SVs
                  kontor. 

I forrige periode ble det vedtatt et kunnskapsløft her i denne salen. Venstre
                  hadde ett ærend i regjering for å påvirke det Kunnskapsløftet, og det var å få en
                  forpliktende etter- og videreutdanningsplan for lærere. Det var vår levering i det
                  Kunnskapsløftet, det var vår prioritering. 

Det skal statsråden være veldig glad for, for de pengene som ble lagt inn i det
                  Kunnskapsløftet, har han brifet med i alle år. Hadde ikke SV hatt de pengene som
                  ble lagt inn i det Kunnskapsløftet å lene seg på, er det ikke mye som denne
                  regjeringen kunne ha skrytt av på etter- og videreutdanning, for det har ikke
                  skjedd noen nyprioriteringer etter det. Så det var faktisk vår levering i
                  Kunnskapsløftet å få til det løftet. 

Så har vi blitt sjaltet ut av regjeringskontorene. Men det vi har fått til og gått
                  rundt og levert i de lokalkommunene der vi faktisk har makt, der vi faktisk har
                  mulighet til å påvirke budsjettene, er forpliktende etter- og
                  videreutdanningsprogrammer og et kompetanseløft for lærere. Så det at statsråden
                  kan påstå at dette er noe vi akkurat nå har oppdaget, og det at statsråden kan
                  påstå at dette er noe vi aldri har vært opptatt av tidligere, bør få ham til å se
                  på denne virkeligheten ikke gjennom SV-briller fra SVs partikontor, men han bør
                  faktisk gidde å lese referatene fra dette rommet. For dette har vært vår
                  prioritering alltid. 

Det viktigste, mener Venstre, hvis man skal ha ambisjoner på vegne av lærere og
                  ambisjoner på vegne av elever – og det er det dette er snakk om, det er snakk om å
                  strekke seg etter kunnskap, det er snakk om et ønske om å få til noe – er faktisk
                  å prioritere dette feltet. Det er viktigere enn de andre tingene man gikk til valg
                  på. 

SV gikk til valg på to ting. Det var spaghetti, og det var mer til friskoler. Det
                  var det som skulle sikre god utdanning for alle elevene i norsk skole. Vi har hatt
                  den samme prioriteringen alltid. Vi ønsker gode lærere som er trygge lærere,
                  lærere man kan ha respekt for i klasserommet, lærere man har respekt for både for
                  sin opptreden og for sin kunnskap. Det å påstå at den prioriteringen har vært
                  annerledes tidligere, må tyde på at man har et litt lemfeldig forhold til hvordan
                  prioriteringene har vært. 

Vi kan vise til i budsjett etter budsjett hvordan vi har prioritert. Vi har holdt
                  den samme linjen. Det var vår levering i Kunnskapsløftet, det var vår oppgave. Og
                  alle som kjenner til hvordan Venstre satt og forhandlet der, vet at det var vår
                  prioritering. 

 Representanten Ine Marie Eriksen Søreide har hatt ordet to ganger og får ordet til
                  en kort merknad, begrenset til 1 minutt. 

 Jeg reagerer ganske sterkt på historiebeskrivelsen til statsråd Bård Vegar
                  Solhjell, for mens den forrige regjeringa lagde Kunnskapsløftet, var SVs
                  representanter i komiteen mest opptatt av at Kunnskapsløftet kunne medføre at barn
                  risikerte å lære gangetabellen på skolen. Mens vi gjennomførte en ny
                  lærerutdanning fra 2003, var SV mest opptatt av at den lærerutdanninga ikke skulle
                  evalueres, og de var opptatt av at det ikke skulle være opptakskrav til
                  allmennlærerutdanninga. Mens SV satt og var opptatt av helt andre ting, som
                  skolemat og SFO, var vi opptatt av å få på plass et forpliktende løp for etter- og
                  videreutdanning for lærere. Vi la inn nesten 400 mill. kr årlig. Det var et
                  historisk kompetanseløft for lærerne. Det burde statsråden være glad og takknemlig
                  for, for han har kunnet bygge videre på det i Regjeringa. I stedet dukker det nå
                  plutselig opp en debatt om at de andre partiene liksom bare leker politikk, mens
                  SV og de partiene som sitter i regjering nå, liksom er utøverne av politikk. Jeg
                  reagerer veldig sterkt på en slik type historiebeskrivelse. Man må være såpass
                  raus at man kan tilkjennegi at det andre partier har gjort i regjering før en, og
                  som har fungert godt, bør stå nokså tydelig som et tegn på hva de andre partiene
                  har holdt på med. 

 Det er nettopp respekten for Odd Einar Dørum sine sju år av dei siste tolv åra i
                  regjering som gjer at eg tek opp forholdet mellom det å fremje resolusjonar, kome
                  med politikk og det å gjennomføre ting. For SV føreslo i 2002 for Stortinget ein
                  varig, forpliktande opptrappingsplan for å styrkje etter- og vidareutdanninga. Det
                  er veldig bra at det vart meir vidareutdanning i samband med Kunnskapslyftet, men
                  det er no vi får eit varig system. 

Eg gjentek mitt spørsmål, som det er viktig å få svar på. Venstre sitt forslag
                  inneber 6 000–7 000 lærarar årleg ut av skulen i ein situasjon der vi manglar
                  lærarar, der vi ikkje har for mange av dei. Noko som var i nærleiken av eit svar,
                  var at fleire av dei som er lærarar og ikkje jobbar i skulen, burde kome tilbake
                  igjen. Det er ca. 11 000 av dei. Skal fleirtalet av dei tryllast tilbake til
                  skulen i løpet av få år? Kan vi gjennomføre det? Nei, eg trur vi må vere så ærlege
                  å seie at det er ikkje mogleg å gjennomføre ei ordning som tek langt over 5 000
                  lærarar ut av skulen årleg. Derimot burde vi kunne samle oss om det vi no for
                  første gong har fått, nemleg eit varig system for vidareutdanning som vil gje –
                  som det riktig vart sagt her – ca. 2 000–2 500 lærarar årleg moglegheita til det.
                  Det kan verte fleire på sikt viss vi får til ei betre rekruttering. Problemet i
                  dag er ikkje at det er for lite pengar til det. Problemet er at vi truleg vil ha
                  store problem med å få mange av dei til å ta vidareutdanning fordi det ikkje finst
                  kompetente vikarar ute i Skule-Noreg. Vi må ha den omfattande
                  rekrutteringssatsinga som er no. Så må vi setje i gang det Regjeringa har
                  gjennomført, nemleg ei varig vidareutdanning, men det må vi gjere i eit tempo som
                  gjer at elevane i Noreg faktisk har kvalifiserte lærarar til å undervise dei. 

Så må eg ta to ord om den prioriteringa som Venstre gjer. Det er riktig at dei
                  legg inn meir pengar til vidareutdanning av lærarane. Kor tek dei dei pengane frå?
                  Jo, dei kuttar i Regjeringa sitt forslag om fleire skuletimar til elevane. Dei
                  kuttar i meir fysisk aktivitet til elevane. Dei kuttar i den reduksjonen av
                  barnehageprisen som er viktig for at flest mogleg ungar skal kunne gå i barnehagen
                  og leggje eit betre grunnlag for læring. Dei kuttar i gratis læremiddel i
                  vidaregåande skule, og dei kuttar i ordninga med frukt og grønt. Dei kuttar altså
                  i alle dei tinga som er forbetringar for elevane i skulen for å få fleire til å ta
                  vidareutdanning, noko det truleg ikkje er grunnlag for no, fordi vi rett og slett
                  manglar nok lærarar. Det er problemet. 

Til slutt: Det som er det viktige her, er at det er semje om dei breie grepa som
                  vert tekne, både i lærarutdanninga, i etter- og vidareutdanninga og når det gjeld
                  mentorordning. Lat oss derfor samle oss om dei store grepa, ha diskusjon om dei
                  punkta som det er usemje om og kome vidare med den enormt viktige forbetringa av
                  lærarutdanninga som vi no får. 

 Lena Jensen har hatt ordet to ganger og får ordet til en kort merknad, begrenset
                  til 1 minutt. 

 Først vil jeg bare presisere at det er utrolig viktig at vi har en bred enighet om
                  store deler av den lærerutdanningen som kommer til å bli vedtatt i dag. Det er
                  viktig, for de tiltakene Regjeringen har fremmet, er omfattende og krevende. De
                  vil kreve at vi bruker mye ressurser og mye tid på lærerutdanningen i årene
                  framover. 

Eriksen Søreide har flere ganger referert til at SV stemte imot og var negativ til
                  en helhetlig NOKUT-evaluering av lærerutdanningen. Grunnen til at SV var negativ
                  den gang, var at vi nettopp hadde fått en evaluering fra Norgesnettrådet. Den
                  evalueringen påpekte veldig mange av de tingene som NOKUT-evalueringen sier nå.
                  Den hadde vi på bordet da forrige lærerutdanning ble vedtatt. Blant annet foreslo
                  SV på grunn av det det nye pedagogikkfaget som vi vedtar nå i dag, men som ble
                  foreslått i 2002. Vi foreslo også en oppfølging av tilbud til alle studenter etter
                  endt utdanning, noe som ikke skjer i dag. Men jeg er glad for at vi ikke fikk
                  gjennomslag, for ellers ville ikke SV fått gjennomført sin politikk. 

 Statsråd Solhjell og jeg vet hva det vil si å slåss for kroner i konkurranse med
                  andre. Da konstaterer jeg etter representanten Skei Grandes innlegg at statsråden
                  i praksis er glad for at det ble slåss igjennom et kunnskapsløft i den regjeringen
                  som satt før 2005, og at 400 mill. kr av det var til satsing på etterutdanning.
                  Statsråden har snudd det til videreutdanning. Det er rosverdig og positivt. Den
                  praktiske uenigheten går på hvor langt vi skal gå videre. 

Jeg vandrer, som statsråden, rundt omkring i norske skoler. Det er svært mange
                  lærere som tar videreutdanning i dag. De betaler den selv. Og de finner praktiske
                  tilpasninger på mange måter som jeg ikke skal bruke Stortingets talerstol til å gå
                  igjennom. Men det er jo slik at vi må jo utnytte den praktiske kunnskapen som folk
                  har, og som gjør at vi kan levere ambisjoner utover 2 500 lærere i året i
                  videreutdanning. Der Venstre sitter med innflytelse, slik Skei Grande nevner,
                  f.eks. i Oslo, er det vedtatt å gjennomføre et lærerløft med en systematisk
                  videreutdanning for alle lærere i osloskolen. Den kommer til å bli innfaset på en
                  praktisk måte. Forskjellen her er at Regjeringens ambisjon er 2 500 lærere og ikke
                  mer. Venstre har en høyere ambisjon og den forplikter på kronene. 

Til den listen som statsråden gikk igjennom: Ja, det koster noe hvis man
                  prioriterer som følger: friske bygg – det er statsråden og jeg helt enige om, det
                  er jeg sikker på – og mange nok og gode lærere. Da må du putte pengene i det det
                  koster å rekruttere lærere – enten det er ved seniortiltak, lektor II-ordninger,
                  systematisk videreutdanning eller i grunnutdanningen. Dette heter å prioritere.
                  Når man prioriterer i politikk, må man sette det viktigste først, og så får man
                  det til. 

Og det er jo en forunderlig ting: Nabolandet vårt, Sverige, gjennomfører nå en
                  ordning hvor 30 000 lærere i den svenske skolen i løpet av tre år skal gjennom en
                  systemetisk videreutdanning på en praktisk tilpasset måte fordi de ser det som
                  helt nødvendig. Og hva skjer da i Sverige? Jo, folk engasjerer seg for å få det
                  til. Og slik er det jo også i politikk. Hvis man først prioriterer, blir
                  ansvarlige organisasjoner og alle andre med på løsninger og diskuterer hvordan man
                  skal få det til. Så det er ikke vanskeligere enn det. 

Men jeg tror at jeg må spisse det til nok en gang: Venstre, som har vært et lite
                  parti – og som er et noe større parti – men som har tatt ansvar i regjering, lærte
                  å telle til tre da vi gikk inn i en regjering. Når man teller til tre –
                  kollektivtransport, forskning og lærere – er det en viss sjanse for å man får til
                  kollektivtransport, forskning og lærere. Det betyr at det er mye annet man ikke
                  får til. Men hvis man går inn i en regjering og teller både spagetti, timer og alt
                  mulig, som jo SV gjør, blir det vanskelig å prioritere, og da vil selv en
                  skikkelig statsråd som prøver å gjøre jobben sin, få problemer ved å måtte ta
                  spagat i forhold til prioriteringene. Det er en politisk forskjell. Jeg er rett og
                  slett valgt på et program hvor prioriteringene er klare. Derfor kan jeg også ha
                  den styrken som jeg har når jeg agiterer og argumenter for dette i Stortinget. 

Så må jeg igjen si til slutt: SV har ambisjoner om å bli kvitt bensinbiler i 2015
                  – det er en rimelig ambisjon å klare en mastergrad i allmennlærerutdanningen i
                  2014. 

 Dagrun Eriksen har hatt ordet to ganger og får ordet til en kort merknad,
                  begrenset til 1 minutt. 

 SV kler utrolig dårlig å være i et flertall og å ha regjeringsmakt. De kaller
                  opposisjonens forslag – og det har vi hørt i hele denne perioden – enkeltstående
                  forslag, umulige å gjennomføre, stående for seg selv, og så i neste omgang er de
                  freidige nok til å henvise til sine egne forslag som de fremmet før de kom i
                  regjering. Dette henger ikke på greip. 

I tillegg vil jeg bare si til representanten Lena Jensen, som prøver å framstille
                  det som at Kristelig Folkeparti ikke har vært til å stole på i
                  hjem–skole-samarbeid: Da må hun gjøre leksa om igjen. For det å henvise til
                  formålsparagrafen som et symbol på at denne regjeringen tar hjem–skole-samarbeid
                  på alvor, er ikke riktig historieskrivning. Det var Stortinget som tok ansvaret
                  for å få foreldresamarbeidet inn igjen i formålsparagrafen etter at det var
                  framlagt forslag til en formålsparagraf hvor dette var totalt borte. Jeg tror at
                  historiefaget burde bli ekstra styrket i skolen i framtiden, særlig der SVs
                  kommende representanter skal være til stede. 

 Denne telje-til-tre-metoden er ny for meg, det skal eg ærleg innrømme. Eg
                  registrerer at representanten Dørum kom med to andre felt – og så til lærarane.
                  Men då er vel truleg problemet, om ein skal ta opp att det eg sa i stad, at ein
                  stoppa før ein kom til elevar. Det Venstre faktisk gjer, er å kutte på fleire felt
                  som er viktige for elevane i skulen, for å finansiere meir til vidareutdanning av
                  lærarar. Eg gjentek: Dei kuttar i timetalet til elevane i fag som norsk,
                  matematikk og engelsk, kuttar i fysisk aktivitet for elevane, kuttar i ordninga
                  med frukt og grønt til elevane, kuttar i løyvingane til vidaregåande skule, til
                  læremiddel, og går imot å redusere prisen i barnehagane. Det er altså
                  finansieringa – og som elevane skal stille opp med – for at ein, heilt riktig,
                  legg inn meir til vidareutdanning av lærarar. Problemet med vidareutdanninga no er
                  å få rom til å få mange nok til å ta ho i utgangspunktet. Det er riktig, som
                  representanten Dørum seier, at mange lærarar i Noreg tek etter- og vidareutdanning
                  i dag. På toppen av det foreslår vi ei statleg satsing som kan gi 2 000–2 500
                  moglegheit til dette frå byrjinga av – kanskje fleire etter kvart om vi får
                  moglegheit til det. Problemet er altså ikkje at det er for lite pengar, men at det
                  mange stader i Noreg vil vere veldig vanskeleg å få kompetente, kvalifiserte
                  vikarar. Vi ser allereie i skulen i dag, ikkje minst her i Oslo, at ein slit med å
                  få kvalifiserte lærarar til faste stillingar, ikkje minst til vikarstillingar. Det
                  må vi ta på alvor. Derfor må vi prioritere ein massiv rekrutteringsinnsats
                  samtidig som vi gjennomfører eit vidareutdanningslyft i det tempoet vi toler. 

Det eg trur – og den prioriteringa ein må gjere – er at kunnskap er sjølve basisen
                  i framtidas verdiskaping og velferd. Då må ein vere villig til å prioritere eit
                  heilt sett av tiltak innanfor det. Lærarane skal vere nr. 1 – det er den
                  viktigaste prioriteringa innanfor skulen, og det er derfor vi gjennomfører ei ny
                  lærarutdanning og meir vidareutdanning. Men vi kan ikkje finansiere det ved å
                  kutte i timetall og fysisk aktivitet og andre viktige ting i skulen. Det er sånn
                  at elevane er heile menneske som skal lære meir ved fleire timar i fag, og som
                  treng å vere meir aktive, der frukt og grønt er eit populært og viktig tiltak, som
                  fleire av opposisjonspartia her har stemt for. Det er det som skil oss. Vi treng
                  ikkje kutte i viktige ting til elevane for å finansiere dette. Vi klarer både å
                  stille opp med vidareutdanning, rekrutteringssatsing, fleire timar meir fysisk
                  aktivitet og gratis læremiddel i vidaregåande. 

 Jeg har vært i en situasjon der statsråd Giske angrep meg etter at all min taletid
                  var oppbrukt, men nå har jeg taletid. 

Da vil jeg bare si følgende: Jeg tror statsråd Solhjell må lære seg følgende
                  lekse: Å prioritere betyr at noe settes først. SV er et parti som vil ha en stor
                  oppvekstreform, det er ambisjonene i programmet – og man vil ha det med lærere,
                  som ikke fins. I tillegg vil han prøve å gjøre opp regning for Venstre, og da får
                  jeg svare på vegne av Venstre. 

Venstre har to prioriteringer, og elevorganisasjonene har også to prioriteringer:
                  Man vil ha friske bygg. Vi har fått tilbake en rentekompensasjonsordning for
                  skolebygg, det er fint. Venstre vil ha mange og gode nok lærere. Det er helt
                  avgjørende for en god skole. Grunnen til at vi er så sterke på denne
                  prioriteringen, som vi er på forskningen, er at vi tror at skjebnen til den
                  norske, offentlige fellesskolen avgjøres i løpet av de fire–fem kommende årene, i
                  den forstand at kvaliteten som utvikles i skolen, er avgjørende for at vi fortsatt
                  skal være et land hvor et overveldende flertall, uansett sosial bakgrunn, sender
                  ungene sine til den skolen. Vi vet jo at alternativet ikke er de privatskolene som
                  SV vil forby, men det er de privatskolene som folk vil betale for å sende barna
                  til. Så innsatsen for å beholde det enorme godet som ligger i en offentlig
                  fellesskole, som er en møteplass, er nettopp å prioritere det viktigste først,
                  nemlig lærerne og byggene. 

Så har det noen følger. Det er ikke slik at vi kutter i eksisterende timer i
                  fysisk fostring. Vi kuttet på dette i forhold til det som lå i Regjeringens
                  tilleggsforslag, men vi la samtidig inn penger til ideelle organisasjoner og andre
                  som driver utmerkede tiltak bl.a. i skolenes lokaler. Venstre har hele tiden vært
                  helt ærlig og åpen om at i stedet for å ha flere timer, vil vi bruke pengene til å
                  rekruttere flere lærere. 

Politikk handler om å prioritere. I dette øyeblikk skal jeg avslutte med et av
                  mine favorittsitater, Olof Palmes kjente setning: «Politik är att vilja.» Jeg vil
                  som Venstremann si: «Det är också att välja» – «vilja» og «välja». Det er å
                  prioritere, og det eksisterer en konfrontasjon mellom partikulturer i Venstre og
                  SV. Det er helt greit at det framvises i full åpenhet i stortingssalen. 

 Det er morsomt å høre på debatten mellom SV og Venstre om hvordan man prioriterer,
                  men det var ikke det som gjorde at jeg tok ordet. 

Det er blitt diskusjon om fysisk aktivitet i forbindelse med lærerutdanningen. Jeg
                  trodde det var lærerutdanningen vi skulle diskutere. Måten SV har innført tilbudet
                  om fysisk aktivitet på er et godt eksempel på at man enten senker krav til innhold
                  og kompetanse, eller at man har svekket kommunenes frihetsgrad, slik at de fleste
                  gjennomsnittskommunene i Norge nå har underskudd på driftsbudsjettet sitt. Man har
                  altså innført to timers fysisk aktivitet og avsatt 48 mill. kr til det.
                  Beregningen fra KS er at det reelt sett koster det tre- eller firedobbelte hvis
                  man skal ha kvalitet inn i tilbudet – dette bare for å få debatten litt mer ned på
                  jorden i forhold til bl.a. prioritering. 

 Eg er einig i at Venstre definitivt har vist evne og vilje til å prioritere. Det
                  er berre så synd at dei nedprioriterer elevane i eit forslag eg meiner ikkje kan
                  gjennomførast på det nivået som er foreslått når det gjeld vidareutdanning. Eg
                  gjentek: Eg trur det er ein stor feil. For det er elevane og barna som skal lære
                  gjennom fleire timar, ha meir fysisk aktivitet, få gratis læremiddel, gå meir i
                  barnehage osv. 

La meg avslutte denne lille runden med å seie at det eg har stor respekt for, er
                  at Venstre er eit parti med eit stort engasjement for lærarane. Eg trur at det vi
                  no får til gjennom denne læremeldinga, er ein del store grep som ein over tid har
                  diskutert, men som ikkje har vorte gjennomførte. Det dreier seg først og fremst om
                  at vi deler lærarutdanninga i to løp for å få større sjanse til fordjuping og
                  spesialisering. Om det er det brei semje. Det neste er at vi får gjort det som vi
                  har foreslått lenge, nemleg eit utvida pedagogikk- og elevkunnskapsfag, som gjev
                  betre grunnlag for lærarane, både som verdiformidlarar og formidlarar av fag. At
                  vi no får eit vidareutdanningsopplegg som er varig, i første runde basert på det
                  som kom i Kunnskapslyftet knytt til reforma, er veldig bra. Og at vi får ei
                  mentorordning for nyutdanna, trur eg vil bety veldig mykje for moglegheita til å
                  hindre fråfallet det første året i skulen. Det er ting som det er brei semje om
                  her. Det er det som er det store biletet i den meldinga om lærarane som vi i dag
                  behandlar. Der er det semje ikkje berre mellom representanten Dørum og meg, men
                  det er brei semje i opposisjonen om dei forslaga som Regjeringa har lagt fram om
                  det. 

 Flere har ikke bedt om ordet til sak nr. 1. 

(Votering, se side 2619) 





                    

 Under debatten er det satt fram 18 forslag. Det er 

forslag nr. 1, fra Odd Einar Dørum på vegne av Fremskrittspartiet, Høyre,
                        Kristelig Folkeparti og Venstre 

forslagene nr. 2–7, fra Odd Einar Dørum på vegne av Fremskrittspartiet,
                        Høyre og Venstre 

forslagene nr. 8 og 9, fra Anders Anundsen på vegne av Fremskrittspartiet og
                        Høyre 

forslag nr. 10, fra Anders Anundsen på vegne av Fremskrittspartiet 

forslag nr. 11, fra Ine Marie Eriksen Søreide på vegne av Høyre og Kristelig
                        Folkeparti 

forslagene nr. 12 og 13, fra Odd Einar Dørum på vegne av Høyre og Venstre
                     

forslag nr. 14, fra Ine Marie Eriksen Søreide på vegne av Høyre 

forslagene nr. 15–17, fra Dagrun Eriksen på vegne av Kristelig Folkeparti
                     

forslag nr. 18, fra Odd Einar Dørum på vegne av Venstre 

Det voteres først over forslagene nr. 15–17, fra Kristelig Folkeparti. 

Forslag nr. 15 lyder: 

«Stortinget ber Regjeringen innføre et obligatorisk RLE-fag både for
                     grunnskolelærerutdanningen 1.–7. trinn og for 5.–10. trinn.» 

Forslag nr. 16 lyder: 

«Stortinget ber Regjeringen komme tilbake til Stortinget med et opplegg for en
                     obligatorisk mentorordning i form av et introduksjonsår for nyutdannede
                     lærere.» 

Forslag nr. 17 lyder: 

«Stortinget ber Regjeringen å vurdere nærmere en avsluttende sertifisering i
                     tilknytning til en obligatorisk mentorordning i form av et introduksjonsår for
                     nyutdannede lærere.» 

Votering:

Forslagene fra Kristelig Folkeparti ble med 90 mot 7 stemmer ikke
                  bifalt.

(Voteringsutskrift kl. 20.58.17)

 Det voteres over forslag nr. 14, fra Høyre. Forslaget lyder: 

«Stortinget ber Regjeringen innføre et femte år i
                        grunnskolelærerutdanningen. Dette året skal være et obligatorisk praksisår
                        med lønn, og året skal avsluttes med en praksisoppgave. Praksisåret gir 60
                        studiepoeng, og må bestås for å bestå grunnskolelærerutdanningen.» 

Votering:

Forslaget fra Høyre ble med 84 mot 13 stemmer ikke bifalt.

(Voteringsutskrift kl. 20.58.34)

 Det voteres over forslagene nr. 12 og 13, fra Høyre og Venstre. 

Forslag nr. 12 lyder: 

«Stortinget ber Regjeringen innføre krav om skolelederutdanning for å
                        arbeide som rektor.» 

Forslag nr. 13 lyder: 

«Stortinget ber Regjeringen foreta en nasjonal samordning av innholdet i de
                        ulike skolelederutdanningene.» 

Votering:

Forslagene fra Høyre og Venstre ble med 78 mot 19 stemmer ikke
                  bifalt.

(Voteringsutskrift kl. 20.58.48)

 Det voteres over forslag nr. 11, fra Høyre og Kristelig Folkeparti. Forslaget
                     lyder: 

«Stortinget ber Regjeringen innføre et obligatorisk norskfag på 30
                        studiepoeng i grunnskolelærerutdanningen for 5.–10. trinn.» 

Votering:

Forslaget fra Høyre og Kristelig Folkeparti ble med 77 mot 20 stemmer ikke
                  bifalt.

(Voteringsutskrift kl. 20.59.07)

 Det voteres over forslag nr. 10, fra Fremskrittspartiet. Forslaget lyder: 

«Stortinget ber Regjeringen innføre et femte år i grunnskolelærerutdanningen
                        innen 2014. Faget pedagogikk og elevkunnskap utvides med 20 studiepoeng og
                        skal inneholde: Praksisrettet pedagogikk, klasseledelse, elevhåndtering,
                        skole/hjem-samarbeid, samarbeid med andre yrkesgrupper i skolen og utvidet
                        praksis. Et nytt fag opprettes med 10 studiepoeng for pedagogisk
                        praksisretting av fag. Masteroppgave innføres med 30 studiepoeng.» 

Votering:

Forslaget fra Fremskrittspartiet ble med 75 mot 22 stemmer ikke
                  bifalt.

(Voteringsutskrift kl. 20.59.22)

 Det voteres over forslagene nr. 8 og 9, fra Fremskrittspartiet og Høyre. 

Forslag nr. 8 lyder: 

«Stortinget ber Regjeringen innføre en ordning med sertifisering av lærere.
                        Ordningen skal være knyttet til gjennomføring av etter- og videreutdanning.
                        Bare sertifiserte lærere kan få fast ansettelse i skolen.» 

Forslag nr. 9 lyder: 

«Stortinget ber Regjeringen vurdere et system for sertifisering av
                        institusjoner som gir grunnskolelærerutdanning, der prekvalifisering av
                        institusjonene er et viktig element.» 

Votering:

Forslagene fra Fremskrittspartiet og Høyre ble med 63 mot 34 stemmer ikke
                  bifalt.

(Voteringsutskrift kl. 20.59.38)

 Det voteres over forslag nr. 18, fra Venstre. Forslaget lyder: 

«Stortinget ber Regjeringen om å legge til rette for innføring av en ordning
                        med sertifisering av lærere. I forbindelse med dette bør ulike modeller for
                        sertifisering av lærere utredes nærmere, og arbeidet må skje i nært
                        samarbeid med berørte parter i skolen.» 

Fremskrittspartiet og Høyre har varslet at de vil støtte forslaget subsidiært.
                  

Votering:

Forslaget fra Venstre ble med 57 mot 40 stemmer ikke bifalt.

(Voteringsutskrift kl. 20.59.57)

 Det voteres over forslagene nr. 2, 4, 5 og 6, fra Fremskrittspartiet, Høyre og
                     Venstre. 

Forslag nr. 2 lyder: 

«Stortinget ber Regjeringen om å stadfeste at en femårig mastergradsgivende
                        lærerutdanning skal tre i kraft høsten 2014, og at tiden frem til da skal
                        benyttes til å heve kompetansen ved lærerutdanningsinstitusjonene og for
                        øvrig fase inn den femårige utdanningen.» 

Forslag nr. 4 lyder: 

«Stortinget ber Regjeringen slå fast at nye kompetansekrav for å undervise i
                        skolen også skal omfatte lærere som allerede er tilsatt.» 

Forslag nr. 5 lyder: 

«Stortinget ber Regjeringen om å utarbeide en opptrappingsplan for hvordan
                        kompetansen for lærere som allerede er i skolen, skal økes ved hjelp av
                        systematisk videreutdanning for å møte økte krav til
                        undervisningskompetanse.» 

Forslag nr. 6 lyder: 

«Stortinget ber Regjeringen heve opptakskravene til norsk og matematikk i
                        grunnskolelærerutdanningen.» 

Votering:

Forslagene fra Fremskrittspartiet, Høyre og Venstre ble med 57 mot 40
                  stemmer ikke bifalt.

(Voteringsutskrift kl. 21.00.25)

 Det voteres over forslagene nr. 3 og 7, fra Fremskrittspartiet, Høyre og
                     Venstre. 

Forslag nr. 3 lyder: 

«Stortinget ber Regjeringen innføre et obligatorisk historie- og RLE-fag på
                        20 studiepoeng i grunnskolelærerutdanningen 1.–7. trinn.» 

Forslag nr. 7 lyder: 

«Stortinget ber Regjeringen legge til rette for at veiledning av nyutdannede
                        lærere blir en rett og en plikt både for lærere og skoleeiere.» 

Kristelig Folkeparti har varslet at de vil støtte forslagene subsidiært. 

Votering:

Forslagene fra Fremskrittspartiet, Høyre og Venstre ble med 50 mot 47
                  stemmer ikke bifalt.

(Voteringsutskrift kl. 21.00.49)

 Det voteres over forslag nr. 1, fra Fremskrittspartiet, Høyre, Kristelig
                     Folkeparti og Venstre. Forslaget lyder: 

«Stortinget ber Regjeringen om å komme tilbake til Stortinget med en
                        helhetlig sak om alle typer lærerutdanninger.» 

Votering:

Forslaget fra Fremskrittspartiet, Høyre, Kristelig Folkeparti og Venstre ble
                  med 50 mot 47 stemmer ikke bifalt.

(Voteringsutskrift kl. 21.01.07)

Komiteen hadde innstilt: 

I 

Stortinget ber Regjeringen om snarest å komme tilbake til Stortinget med status
                  for rekrutteringsutfordringene knyttet til samisk lærerutdanning og tiltak for å
                  sikre rekrutteringen. 

 Presidenten antar at Fremskrittspartiet ønsker å stemme imot. 

Votering:

Komiteens innstilling ble bifalt med 73 mot 22 stemmer.

(Voteringsutskrift kl. 21.01.35)

Videre var innstilt: 

II 

St.meld. nr. 11 (2008–2009) – om Læreren – rollen og utdanningen – vedlegges
                  protokollen. 

Votering:

Komiteens innstilling ble enstemmig bifalt.


                    
                    

 Første taler er Olav Akselsen, som har ordet på vegne av ordføreren for saken,
                  Vidar Bjørnstad. 

 Som presidenten korrekt seier, er dessverre ordføraren for saka ikkje til stades.
                  Eg vil seia nokre ord på hans vegner. 

Det er ikkje tvil om at Island er eit av dei landa som er blitt hardast ramma av
                  den internasjonale finanskrisa. Dei har ein svært vanskeleg økonomisk situasjon på
                  Island, og det har ført til ei nyorientering på fleire område. Blant anna har
                  debatten om EU-medlemskap og eurosamarbeid blussa opp. 

I vinter besøkte eg Island to gonger, med få vekers mellomrom. På dei vekene
                  skjedde det dramatiske endringar i islandsk politikk. Fleire parti hadde halde
                  ekstraordinære landsmøte og skifta ut leiinga. Regjeringa hadde gått av og skrive
                  ut nyval. Ingen av desse tinga var føresett berre nokre få veker før. Òg i dag er
                  det slik at islandsk politikk er svært labil, endå fleire islandske parti har hatt
                  ekstraordinære landsmøte med store utskiftingar i leiinga. Island har i dag ei
                  interimsregjering, og eit nytt val står for døra. 

Oppslutninga om dei ulike politiske partia svingar mykje på målingane. Det same
                  gjer oppslutninga om ein mogleg islandsk EU-medlemskap. Det er med andre ord
                  veldig mykje som er uavklart på Island og i islandsk politikk. Det er i dag derfor
                  veldig vanskeleg å føreseia utviklinga på Island framover. Dette gjeld generelt,
                  men det gjeld òg i spørsmålet om ein mogleg islandsk EU-medlemskap. Så me veit i
                  dag med andre ord ikkje om Island kjem til å søkja om å bli med i EU. Men me kan
                  heller ikkje utelukka at så vil skje. 

Eg synest derfor det er klokt av Regjeringa når ein i brev til komiteen varslar at
                  ein vil følgja utviklinga på Island nøye, at ein stadig vil halda Stortinget
                  orientert om utviklinga og at ei vurdering av moglege konsekvensar for Noreg vil
                  bli sett i gang dersom Island vedtek å søkja medlemskap i EU. Eg er glad for at
                  den tilnærminga som Regjeringa har valt i denne saka, har brei oppslutning i
                  komiteen – og i Stortinget. 

 I kjølvannet av Islands dype økonomiske krise har det oppstått en debatt om
                  islandsk EU-medlemskap. Jeg mener det er forståelig at islendingene ser et behov
                  for både å styrke sin økonomi og på sikt bytte ut sin sterkt svekkede valuta med
                  euro. 

Vårt poeng som forslagsstillere er at det kanskje kan få dramatiske konsekvenser
                  for Norge. EØS-eksperter som professor Per Christiansen ved Universitetet i Tromsø
                  og seniorforsker Ulf Sverdrup ved ARENA har påpekt at EØS-avtalen neppe kan
                  overleve i sin nåværende form hvis Island skulle gå inn i EU. Begrunnelsen er at
                  institusjonene rett og slett ikke lenger har den nødvendige troverdigheten som
                  overvåkingsorganer hvis det bare er Norge og Liechtenstein igjen å overvåke. Man
                  kan tenke seg at man da må gjøre endringer for å opprettholde EØS-strukturen for
                  øvrig, f.eks. å overføre overvåkingsansvaret til EUs organer. Men det ble avvist
                  da EØS-avtalen ble inngått, fordi det kunne stride imot den norske grunnloven.
                  Dette er av de områdene vi mener et medlemskap kan få konsekvenser for, og som det
                  hadde vært viktig for norsk opinion, norsk politisk liv, å ta inn over seg og
                  debattere. 

Også fiskerisektoren kan påvirkes av et eventuelt islandsk EU-medlemskap, fordi
                  dynamikken i kvoteforhandlingene forandres, styrkeforholdene for Island blir
                  betydelig større, og koblingsmulighetene vil bli større. Tanken på å møte en
                  islandsk fiskerikommissær eller islandske forhandlere – med hele EU i ryggen – er
                  ikke lystelig for mange norske fiskere og fiskeriorganisasjoner, som har vært i
                  den type forhandlinger, og som vet hvilken betydning dette kan få. 

Et helt annet problem er at konkurransesituasjonen for norske fiskeriprodukter vil
                  bli forverret. I dag betales det toll på varierende nivå, på både norske og
                  islandske produkter, til EU. Som EU-medlem vil Island ha tollfri adgang også for
                  fisk til EU-markedet. Sentrale organisasjoner, som Fiskarlaget og Fiskebåtredernes
                  Forbund, har uttrykt bekymring over de konsekvenser et islandsk EU-medlemskap kan
                  få for norsk fiskerisektor. 

Jeg mener dette er alvorlige problemer som vi bør være forberedt på – uansett hva
                  vi måtte mene om EU-saken. Jeg mener at når stortingsflertallet i dag ikke vil
                  sette i gang en utredning, unnlater man å forberede Norge på hvilke tilpasninger
                  og hvilket handlingsrom vi har, gitt en mulig fremtidige situasjon – ikke først og
                  fremst når det gjelder EU-spørsmålet, men når det gjelder spørsmålet om fiskeriene
                  våre, handelsforholdene, tilknytningen til EU. Jeg mener at Stortinget i dag begår
                  en unnlatelsessynd som vi kan komme til å betale dyrt for senere. 

Vi må ta inn over oss hvilke konsekvenser en islandsk EU-søknad kan få. Jeg synes
                  både Stortinget og det norske folk skal få mulighet til å debattere dette grundig
                  og avbalansert, med den informasjonen som bare Regjeringen kan fremskaffe som
                  grunnlag for diskusjonen, i stedet for en «synse»-diskusjon, hvor vi alle «popper»
                  opp med ulike meninger, som altså ikke er vurdert, og som ikke nødvendigvis bygger
                  på den fremste ekspertisen folkerettsmessig. 

Derfor har vi fremmet forslag om at Regjeringen legger frem en hasteutredning for
                  Stortinget – rett og slett fordi det Stortinget gjør i dag, er å stikke hodet i
                  sanden. Det man burde gjort, var å få disse spørsmålene og problemstillingene opp
                  på bordet, diskutere dem og ikke la EU-angsten som rir denne regjeringen, være det
                  som faktisk hindrer oss i ta reelle, kloke beslutninger og gode diskusjoner rundt
                  forholdene. 

I helgen avholdt Sosialdemokratene og Selvstendighetspartiet på Island sine
                  landsmøter i forkant av valget 25. april. Sosialdemokratenes leder, Johanna
                  Sigurdardottir, varslet at hun ønsker å søke om medlemskap i EU så fort som mulig
                  etter alltingsvalget. Venstre-Grønne og Selvstendighetspartiet har også åpnet for
                  å sende en EU-søknad. Med andre ord: Et islandsk EU-medlemskap kan komme raskt. 

Alt tyder også på at islendingene ønsker raske forhandlinger om medlemskap. Det
                  gjør det ekstra viktig at vi her i Norge følger med på utviklingen og gjør oss
                  noen tanker om hva dette vil bety for oss. Jeg har ingen overdreven tro på at det
                  blir noe islandsk sug som gjør at Norge blir EU-medlem, men jeg synes vi har et
                  ansvar for å diskutere det hvis den viktigste tilknytningsformen vår til EU,
                  nemlig EØS-avtalen, står i en vanskelig situasjon og kan komme under press. Jeg er
                  ikke den fremste EØS-tilhenger i denne salen. Jeg er egentlig imot EØS-avtalen, på
                  den måten at jeg heller ville hatt et EU-medlemskap. Men det burde bekymre alle
                  dem som har ment at den fremtidige oppbindingen til EU skal være EØS, at EØS nå er
                  på vei til å forvitre. Derfor burde man ha gjort noe annet enn det man gjør i dag,
                  nemlig at man av bekvemmelighetshensyn til Regjeringen legger vårt forslag i
                  skuffen. 

Jeg mener utviklingen gjør at det er viktig at vi har en rasjonell situasjon.
                  Norsk fiskerinæring burde også fått et godt grunnlag for en opplyst og god debatt,
                  basert på hvordan man mener at de strategiske forholdene rundt norske fiskerier
                  vil utvikle seg gitt et islandsk EU-medlemskap. 

Jeg har bare lyst til å si at jeg er ganske skuffet over de andre partienes
                  holdning til vårt forslag. Det er et forslag om å utrede noe, skaffe seg kunnskap
                  for å ha en åpen, ærlig og redelig debatt, og bruke det organet som i dette landet
                  faktisk har utredningsplikten på vegne av samfunnet, nemlig den norske regjering
                  og embetsverket. Det er ikke slik at vi har andre store utredningsorganer i Norge.
                  Det er Regjeringens ansvar å sørge for at det norske folk er opplyst om de tingene
                  som skjer rundt omkring, om hvilke konsekvenser ulike endringer rundt oss kan få,
                  og å sørge for at vi har en god, balansert bakgrunn for å ta disse beslutningene. 

Jeg er overrasket over at det bare er Høyre som kommer til å stemme for dette
                  forslaget i dag. Jeg hadde trodd at det var et ønske om informasjon, kunnskap og
                  en åpen og ærlig diskusjon om hva konsekvensene av et islandsk EU-medlemskap kan
                  bli – også i flere partier enn i Høyre. 

Partier som ser EØS som beste EU-tilknytning for Norge, burde være særlig opptatt
                  av å sikre avtalens overlevelse, og det vil være akkurat de partiene som er
                  opptatt av hvordan vi best kan sikre hvilke strategier vi skal ha. 

I spørretimen den 19. november 2008 sa statsministeren at EØS-avtalen er «en god
                  avtale for det politiske Norge», og at «vi skal ta godt vare på den». 

Alle som har vært involvert i en norsk EU-kamp, kan jo forstå ønsket om å unngå
                  politisk uro rundt EØS-avtalen. Men når dette ønsket fører til at man ikke har
                  evne eller vilje til å ta inn over seg de utviklingstrekk som kan svekke
                  EØS-avtalen, mener jeg faktisk at det er fare på ferde, og det er farlig. 

Ved ikke å ha beredskap for et islandsk medlemskap risikerer man å svekke norsk
                  handlingsrom, man svekker den norske debatten om EU-spørsmål, man svekker
                  grunnlaget for norske fiskerier, og man bidrar altså til at vi står dårligere
                  rustet til en debatt som kan komme med lyntog til Norge. Dette gjør man av
                  bekvemmelighetshensyn. Det synes jeg egentlig folk i denne salen i dag burde vært
                  flaue over. Vi ønsker å ta den debatten. Vi ser at den debatten ikke nødvendigvis
                  leder til et EU-medlemskap for Norge – jeg har få ambisjoner om at det islandske
                  suget kommer til å få det som konsekvens – men jeg mener ærlig og oppriktig at
                  Stortinget i dag burde ha mannet seg opp til å si at vi er kommet så langt i dette
                  landet at vi tør se på hva som er utfordringene i vår tilknytning til EU, uten å
                  være redde for at det kommer en debatt enten om EU-medlemskap eller om
                  EØS-avtalen. Opplyst kunnskap og kompetanse burde ingen i Det norske storting og i
                  norske partier være redde for, men det er de åpenbart i dag. 

Jeg tar opp Høyres forslag i innstillingen. 

 Representanten Erna Solberg har tatt opp det forslaget hun refererte til. 

 Jeg vil først få lov til å si at jeg slutter meg til det innlegget saksordføreren
                  holdt. Jeg hadde egentlig ikke tenkt å si så mye, men noe av det som
                  representanten Solberg tar opp, synes jeg ikke jeg kan la være å kommentere. 

Det ble sagt at de øvrige partiene – altså alle unntatt Høyre – «ikke har evne
                  eller vilje til å ta inn over seg de utviklingstrekk» som man ser. Jeg synes dette
                  er en meget sterk påstand som jeg, i hvert fall for mitt eget partis del, ikke
                  føler meg hjemme i, og jeg vil tro at de øvrige partier heller ikke føler seg
                  hjemme i den påstanden. Det handler jo om å ta ting i den rekkefølgen som er
                  naturlig. 

Som representanten Solberg refererer til, er det en voldsom og aktiv debatt på
                  Island. Den går litt i bølgedaler, men det er mulig at den har det utfallet som
                  representanten Solberg refererer til, at det kommer en islandsk søknad. Og jeg har
                  forstått det slik – det kan sikkert utenriksministeren senere kommentere – at
                  Norge følger dette aktivt, og at når det skjer, vil man ta de nødvendige skritt
                  for å sørge for at Norge er i den beste posisjon, også for å ivareta EØS-avtalen.
                  Og for Fremskrittspartiet er EØS-avtalen vårt ankerfeste til Europa, til Den
                  europeiske union, og den er viktig. 

Vi pleier ikke å prøve å gjøre ting veldig bekvemt for Regjeringen, hvis det ikke
                  passer, og det er heller ikke begrunnelsen denne gangen. Vi tør å utfordre
                  Regjeringen, hvis det kreves. Her synes vi at Regjeringens, regjeringspartienes og
                  de øvrige to ikke-sosialistiske partiers opptreden er den ryddige opptreden, og
                  det er derfor vi velger denne fremgangsmåten. 

 Det blir replikkordskifte. 

 Jeg går ut fra at Morten Høglund i samme grad som meg vet at den dagen en islandsk
                  medlemskapssøknad ligger på bordet, kommer debatten til å gå i Norge. Hva er
                  fordelene med at vi ikke har utredet dette før den medlemssøknaden ligger på
                  bordet? Skal vi utrede forholdene rundt dette etter at medlemskapssøknaden er
                  kommet på bordet, og vente på at vårt fremste embetsverk på disse spørsmålene skal
                  gi oss svar etter at debatten i Norge har pågått i et par måneder? 

 EØS-avtalen er kjent. Det traktatverket som er der i forhold til at Island går
                  inn, er kjent. Alle disse tingene er kjent. 

Først og fremst handler dette om politikk, om hvilket politisk veivalg vi vil
                  gjøre som en eventuell konsekvens av det Island foretar seg. Ja, vi skal se på det
                  juridiske. Ja, vi skal se på det formelle. Men dette er ikke bare et spørsmål om
                  jus og lover; det er et spørsmål om hvor vi vil plassere oss i det politiske
                  landskap. Vi har registrert at Høyre for mange år siden har tatt et klart valg i
                  så måte, og vi har respekt for det. 

 Mitt spørsmål dreide seg om hvilke fordeler det er ved at når debatten tar av
                  etter en medlemskapssøknad fra Island, så sitter vi ikke med en utredning av
                  hvilke konsekvenser dette kan ha, men kommer med den et par måneder etterpå, når
                  den politiske debatten i Norge har rast en god stund. Hvilke fordeler er det for
                  den offentlige debatten i Norge at vi ikke har et godt kunnskapsgrunnlag før den
                  debatten virkelig tar av? 

 Jeg og representanten Solberg har nok en litt forskjellig oppfatning av hva en
                  slik utredning vil gi av avgjørende svar. 

Jeg tror ikke løsningen for Norge ligger der. Vi kan kanskje få besvart noen
                  viktige spørsmål – men de viktige spørsmålene vil vi kanskje først få vite etter
                  at vi har sett forhandlingene mellom Island og EU, og etter den prosessen også vi
                  vil føre parallelt med EU om en konsekvens av EØS-avtalen. Dette er jo spørsmål
                  som ikke bare kan utredes på norsk side. Disse svarene må finne sin løsning i en
                  dialog mellom Norge og Island og EU. 

 Flere har ikke bedt om ordet til replikk. 

 Det er generelt prisverdig at Høyre er opptatt av Norges forhold til andre land.
                  Men dette representantforslaget blir dessverre galt på flere måter. For det første
                  er situasjonen på Island så alvorlig at det viktigste nå er å vise solidaritet,
                  ikke å forsøke å dra dette inn i en norsk EU-debatt, i en norsk kontekst. Islands
                  bankkrise er den største, relativt sett, som noe land noensinne har opplevd, i
                  følge IMF. Ifølge OECD hadde bankene på Island ved midten av 2008 opparbeidet seg
                  en gjeld som var nesten ti ganger større enn verdiene av landets årlige vare- og
                  tjenesteproduksjon. Landet kommer til å slite i mange år med å nedbetale denne
                  gjelden. Det er ikke så rart at mange islendinger nå ser mot EU og euroen i en tid
                  der den islandske kronen har mistet tillit. 

Det er imidlertid grunn til å advare mot å tro at EU og euroen vil løse Islands
                  økonomiske krise. Én ting er at et eventuelt EU- og euromedlemskap ligger langt
                  fram i tid. Island må først bli EU-medlem, og deretter oppfylle de såkalte
                  Maastricht-kriteriene for euromedlemskap. Disse kriteriene innebærer bl.a. at
                  landets inflasjon, rente, budsjettunderskudd og gjeld må ligge på et relativt lavt
                  nivå. Sist, men ikke minst må den islandske kronen i løpet av en periode på to år
                  ha en kursutvikling som ligger tett opp mot euroen. Dette er, for å si det mildt,
                  ikke lett når man er midt oppe i en historisk dyp, økonomisk krise. 

Hovedproblemet med denne eurostrategien som løsning på Islands problemer, er
                  imidlertid at den ikke vil virke. The Economist skrev allerede 13. november at det
                  å kalle euroen for et tilfluktsområde for stormen, ikke bare er økonomisk nonsens,
                  det gir politisk lite mening siden ingen kommer til å bli skjermet fra denne
                  oversvømmelsen. 

La oss f.eks. ta eurolandene Irland og Spania. I opptakten til krisen opplevde
                  disse landene at det felles rentenivået i eurosonen var så lavt at det bidrog til
                  å forsterke bobla i alle land. Nå stiger arbeidsledigheten i disse landene
                  kraftig, og det bidrar ikke positivt at euroen er så sterk at det svekker
                  konkurranseevnen til bedrifter som eksporterer til land utenfor eurosonen. 

Det er også svært usikkert om Island vil bli med i EU. Da representantforslaget
                  ble fremmet, viste meningsmålingene på Island et flertall for EU-medlemskap – men
                  nå har vinden snudd. Nå er om lag 54 pst. av befolkningen imot EU, mens rundt 46
                  pst. er for. Da representantforslaget ble fremmet, forsøkte ja-siden å få det til
                  å virke som om alle islandske partier nå ville gå inn for EU-medlemskap. Men
                  fortsatt er to av dem imot et slikt medlemskap. 

Dersom Island likevel skulle bli EU-medlem, er det lite som tyder på at det vil ha
                  dramatiske følger for Norge. EØS-avtalen er dynamisk og forholder seg til
                  forandringer. Selv om enkelte institusjonelle forhold vil bli endret, vil avtalen
                  være like stødig som nå – også uten Island. Når det gjelder fiskeriene, er det
                  massiv EU-motstand i den islandske fiskerinæringen. Det er nok større grunn til å
                  frykte hva som vil skje med islandske fiskeriressurser dersom Island skulle bli
                  EU-medlem, enn hva som vil skje med norske fiskerier. EUs fiskeripolitikk er, som
                  kjent, ikke bærekraftig – i motsetning til hva vi har basert vår politikk på. 

Kristelig Folkeparti er derfor tilfreds med at Regjeringen forsikrer om at den
                  følger situasjonen på Island nøye, og at den løpende vil informere Stortinget i
                  lys av utviklingen. Derfor vil vi gi støtte til at det foreliggende forslaget blir
                  vedlagt protokollen. 

 Saken gjelder et forslag fra representantene Erna Solberg, Inge Lønning og
                  Elisabeth Aspaker om en hasteutredning. Høyre ser det altså sånn at en på norsk
                  side bør hasteutrede konsekvensene av en islandsk EU-søknad. Senterpartiet er
                  svært tilfreds med svaret fra Utenriksdepartementet om at en følger utviklingen og
                  ikke ser behov for å gå inn i saken nå. Derfor er det også svært gledelig at alle
                  partier, med unntak av forslagsstillernes parti, står bak en felles innstilling
                  hvor en ikke støtter forslaget. 

Noen merknader til situasjonen: Situasjonen på Island er ekstremt vanskelig. Den
                  økonomiske situasjonen påvirker til de grader diskusjonen. En går fra en «all time
                  high»-utvikling og -situasjon til dype vanskeligheter som til og med fører til at
                  islendingene er redde for at de kan miste en hel ungdomsgenerasjon gjennom
                  emigrasjon. Det er ikke rart at en er på utkikk etter fastpunkter i den økonomiske
                  utviklingen for landet. Nå har imidlertid de verste hallelujarop i forhold til EU
                  blitt tonet noe ned, og det er en veldig ustabil opinion med sterke svingninger. I
                  Island er det lite felles kunnskap om hva et medlemskap i Den europeiske union vil
                  innebære, og derfor er det en veldig umoden debatt. Det er da viktig at en får tid
                  på seg til å diskutere på en nøktern og realistisk måte det som vil være
                  konsekvensene ved et unionsmedlemskap for Island. 

Fra norsk side har en på ulike måter prøvd å støtte opp under bestrebelsene den
                  islandske regjeringa, ulike regjeringer, har hatt for å stabilisere situasjonen.
                  Senterpartiet har vært svært glad for det, og håper at en kan videreføre det om
                  nødvendig, slik at en iallfall kan utvikle den gode ånd og kultur som er mellom
                  Island og Norge. Opinionsmålinger i Island viser at det er ikke noe land som en
                  har større tillit til enn Norge i de bestrebelsene en står overfor. Det er en
                  tillitserklæring som vi skal ta godt vare på. 

Det er i dag et flertall for å starte forhandlinger, men det flertallet, og
                  flertallspartiene, stiller store krav til resultatet før de vil stemme for.
                  Allerede i dag er over 45 pst. i opinionsundersøkelser motstandere av medlemskap.
                  Eksempelvis krever Framsoknarflokkurin på Island, som er for en søknad og som er
                  et av støttepartiene til de to regjeringspartiene, bl.a. full råderett over
                  fiskeressursene, sikring av Islands landbruksproduksjon og en klar rett til å
                  melde seg ut igjen. 

Det legges opp til nyvalg den 25. april, og de Venstre- Grønne og
                  sosialdemokratene, altså interimsregjeringa, har lagt fram forslag til endringer i
                  grunnloven allerede nå. Det er bl.a. at grunnlovsendringer kan vedtas uten
                  mellomliggende valg, dvs. at en åpner for at Island kan gå inn i EU uten
                  mellomliggende valg, jf. den norske debatten. Det sies også – og det er svært
                  interessant og avgjørende – at det legges opp til lovendringer hvor staten forbys
                  å gi permanent avkall på naturressurser som er i nasjonens eie. 

I EU er situasjonen den at det er ulike signaler. Både Tysklands leder, Merkel, og
                  Frankrikes leder, Sarkozy, har sagt at EU ikke bør foreta øvrige medlemsutvidelser
                  under den pågående finanskrisen, mens EUs utvidelseskommissær, Olli Rehn, og de
                  nordiske landene har ønsket Island velkommen. 

Det er påstander i dokumentet om at fiskerisektoren «kan» påvirkes. Ja, ingen kan
                  være uenig i at den «kan» påvirkes. Det står ikke «vil» eller «blir», men «kan»
                  påvirkes. Videre står det at den kan påvirkes ved at dynamikken i
                  kvoteforhandlingene endres. I dag er det bilaterale forhandlinger mellom Norge og
                  Island, Norge og EU, Norge og Russland, Norge og Færøyene mfl. Ved et eventuelt
                  islandsk EU-medlemskap vil jo EU få Islands fiskeriinteresser med på laget. Det er
                  jo helt opplagt. Videre vil Island få sin prosentandel av det som EU får, samtidig
                  som det blir et felles EU-hav, og det blir ikke mulighet for unntak for Island. 

Derfor: EUs fiskerigrunnlov er jo i skarp konflikt med den allmenne islandske
                  politikken, nemlig full råderett over islandske fiskeressurser. Derfor er det jo
                  ikke noen dårlig framtidsspådom at det neppe blir noe islandsk medlemskap. Ved et
                  eventuelt islandsk medlemskap, hvis en tar det som forutsetning, er det jo helt
                  klart at Island mister direkte forhandlingsavtale med Norge – en
                  forhandlingsavtale som i sin tid gav Island kvote på 10 000 tonn norsk-arktisk
                  torsk, den såkalte smutthullstorsken, for om lag ti år siden – som en av
                  konsekvensene. 

Videre står det i forslaget at konkurransesituasjonen for norske fiskeprodukter
                  vil forverres. Det er en konkurransesituasjon i dag som er slik at Island har
                  preferanse til EU, en preferanse, slik at det er tilnærmet null toll på en lang
                  rekke produkter. Det er også slik at Norge har preferansetoll, og forslaget her
                  knyttet til fiskeprodukter og eksport vil ha marginale konsekvenser for ja eller
                  nei ved et medlemskap. 

Derfor: Vi er svært glad for at det er sammenfallende synspunkter i Stortinget i
                  dag, med unntak av Høyre. Det er ingen grunn for å lage en hasteutredning på det
                  nåværende tidspunkt. 

Svein Roald Hansen hadde her overtatt presidentplassen.
               

 Jeg setter pris på at vi har bred tilslutning til den tilnærmingen Regjeringen har
                  valgt, og som flertallet i komiteen har gått inn for. 

Jeg er enig i veldig mange av de vurderingene representanten Solberg gjør rundt
                  spørsmålet om et islandsk medlemskap. Man kan diskutere mange sider ved det,
                  konsekvenser det vil få for forholdene i Norden, EØS-avtalen o.a. La meg på vegne
                  av Utenriksdepartementet takke for den store tilliten til utredningskapasiteten
                  vår, det slutter jeg meg fullt ut til. 

Jeg vil i den forbindelse si at de løpende vurderinger vi gjør av situasjonen på
                  Island, i seg selv er en kapasitet til å foreta den utredningen på kort varsel.
                  Når det gjelder kapasiteten vi har på EØS-rettslige områder i departementet og ved
                  delegasjonen i Brussel – vi er faktisk eksperter på EØS, det er ikke så mange
                  andre av dem – så tror jeg vi på kort tid skal komme i sving for å gi det bildet
                  som vi trenger, om situasjonen oppstår. Men jeg tror det som er det svingende
                  spørsmålet her, er når man eventuelt går i gang med noe slikt. Jeg merker at
                  representanten Solberg refererer til min partifelle som går inn for EU-medlemskap.
                  Jeg kunne referert til hennes partifelle som går imot. Det sier jo litt om
                  situasjonen på Island og det uklare bildet som er der. 

Så vil jeg ellers si til argumentet til representanten Solberg om at vi gjør dette
                  av bekvemmelighetshensyn: Det vil jeg ta avstand fra, dersom hun mener at vi synes
                  det er ubehagelig å ta i den typen spørsmål. Det er vel mer ut fra respekt for
                  bruk av statens ressurser, og nøysomhet i det henseendet, at vi ikke går i gang
                  med en utredning som vi ikke finner nødvendig, for spørsmålsstillingen er ikke
                  reist. Det er en lang rekke krevende spørsmål i EU i dag, som kunne vært
                  interessant å få belyst: Utfallet av Lisboa-traktaten – hva skjer om den ikke blir
                  ratifisert? Hva skjer når et EU-land f.eks. blir bankerott, går ut av
                  betalingsevne – Ungarn og de baltiske stater? Disse typer problemstillinger er
                  svært viktige, og de kunne alle hatt interessante utredninger knyttet til seg. 

Det jeg vil si rundt EØS, er at det påligger alle som til enhver tid sitter med
                  regjeringsansvar for Norge, å ta godt vare på den avtalen inntil vi eventuelt har
                  noe annet. Det legger jeg stor vekt på. Om den situasjonen oppstår at det åpner
                  seg et realistisk, sannsynlig scenario, at en av partene går ut, må vi arbeide
                  målrettet for å ta vare på EØS-avtalen som et godt alternativ for oss. Jeg tror
                  faktisk det er slik at om vi i dag hadde gått i gang med en grundig utredning av
                  et islandsk medlemskap før Island engang har bestemt seg for å søke, kunne det
                  vært et vesentlig innspill til Islands debatt, som jeg tror islendingene kunne
                  betakke seg i den situasjonen de nå er i. 

Jeg oppsummerer med å si at vi følger saken fortløpende og nøye. Jeg tror den
                  ambassaderapporteringen vi har fra Island, er blant de beste som er fra noe land
                  som er representert på Island. Vi har alle partikontakter mot det islandske
                  politiske miljøet – vi kan det godt. Og vi tenker selvfølgelig også på EØS-avtalen
                  og er klar til å utrede det som trengs, den dagen det trengs. 

 Det blir replikkordskifte. 

 Mange av innleggene tidligere har i grunnen dreid seg om hvorvidt Island burde bli
                  EU-medlem eller ikke. Det dreier ikke dette forslaget seg om. Det dreier seg om:
                  Hvis Island blir EU-medlem, hva er konsekvensene for norske interesser? Det mener
                  jeg faktisk er norske politikeres ansvar å tenke gjennom. 

Statsråden har nettopp gjennomført et stort prosjekt med å diskutere norske
                  interesser i en internasjonal og ny verden – et prosjekt som har ledet til en
                  stortingsmelding. Men nå skjer det altså noe i vårt naboland, som er deltaker i
                  vår viktigste tilknytning til EØS, og som har en betydelig nærhet til beslutninger
                  og områder som norske interesser direkte berøres av – ganske mye av det som har
                  vært en del av det store prosjektet som statsråden har initiert. Da blir jeg litt
                  forbauset over at man ikke har kapasitet til å gjøre dette – det som er nærmest,
                  det som er viktigst, har man altså ikke tid og kapasitet til å utrede nå. 

 Vi har tid, vi har kapasitet, og vi har full mulighet til å gjøre det. Men i den
                  stortingsmeldingen vektlegges det også at Norge skal kunne prioritere og bruke
                  ressursene der de trengs mest. 

Det eneste den islandske regjeringen, som har en EU-vennlig statsminister, kommer
                  til å gjøre på EU-siden før valget, er å legge fram en rapport om EU, som den
                  forrige regjeringen allerede hadde vedtatt. Og det er høyst uklart hva en ny
                  regjeringskonstellasjon, på den andre siden av valget, vil bestemme seg for. Da er
                  det for tidlig å haste fram en slik utredning nå, før vi har sett hva valget
                  bringer, hva den islandske regjeringen bestemmer, og hvilken vei regjeringen går. 

Så jeg sier igjen: På det tidspunktet det er sannsynlig og overveiende realistisk
                  at Island skal bli medlem av EU, som krever at de søker og forhandler om å bli
                  medlem, skal Norge skikke sitt bo og være fullt ut i stand til å ta vare på både
                  sine egne valg og hva vi eventuelt må gjøre med de institusjonene vi i dag er en
                  del av. Men det er ikke behov for å sette det i gang i dag, pr. april 2009. 

 Jeg må tillate meg å si at jeg er uenig. 

Jeg tror at det i den norske politiske debatten hadde vært behov for å lage et
                  faglig grunnlag for dette. Etter å ha hørt flere innlegg her er det åpenbart at
                  det hadde vært behov for å snakke om hvordan fiskeriforhandlingene fungerer i en
                  slik sammenheng – hvordan de kan komme til å bli. Jeg tror også det er en
                  undervurdering av den engstelsen som er i deler av kystbefolkningen i Norge, som
                  har behov for å tenke klart om fremtiden hvis det blir et islandsk medlemskap –
                  man undervurderer det og vil ikke gjøre dette nå – pluss at denne debatten vil
                  komme på dag én i Norge etter en medlemskapssøknad. Det vil befeste holdningene.
                  Og da velger vi ikke å ha et faglig grunnlag for å gjøre de vurderingene, fordi
                  Regjeringen ikke vil prioritere tid til det. Jeg vil bare si at jeg er skuffet
                  over det. Jeg synes nære interesser, EØS-avtalen og fiskeriene hadde fortjent mer
                  i Norge. 

 Jeg tror vi bare må leve med at her er det ulike syn mellom Høyre og alle de
                  andre. 

Jeg gjentar at jeg har respekt for de bakenforliggende motivene og argumentene som
                  Erna Solberg bruker. Det er viktig å ha en løpende debatt om det. Jeg vil jo anta
                  at vi inn i neste stortingsperiode også bør drøfte EØS-avtalen, slik den fungerer,
                  erfaringer osv. – komme med forslag fra forskjellige hold og ta det i tur og orden
                  og i riktig rekkefølge. Men jeg kan ikke si mer enn at vi skal følge saken
                  løpende. Vi har kapasitet til å foreta de utredninger som Stortinget ber om, når
                  det er nødvendig. 

 Flere har ikke bedt om ordet til replikk. 

 Bakteppet for denne debatten er i stor grad finanskrisen, som ligger som en skygge
                  over det meste for tiden, og som vil få store konsekvenser, først og fremst
                  økonomisk, men jeg tror også det går an å si at den vil få politiske konsekvenser.
                  Hvilke og på hvilken måte er for tidlig å si, men jeg tror også det vil være
                  uventede politiske konsekvenser med tanke på ulike lands tilknytningsforhold til
                  hverandre. 

Island er kanskje det første landet hvor så har skjedd. EU-debatten skjøt fart
                  etter det som skjedde i høst, og det gjør det spesielt interessant for Norge,
                  selvfølgelig, siden Island er ett av tre EØS-land. Liechtenstein er det andre, og
                  vi er det tredje. Dessuten er Island en nordisk kollega, som vi selvfølgelig føler
                  solidaritet med. 

Årsaken til at jeg nå tar ordet, er at jeg i forrige uke deltok på et
                  EØS/EFTA-parlamentarikermøte i Strasbourg. Det var også preget av den finansielle
                  krisen. Derfor ble det et litt annerledes møte enn til vanlig. Fra Island var det
                  så vidt det var noen til stede. Det var en parlamentariker som kom én dag. De
                  andre dagene var setene tomme. Norge stilte med full delegasjon. Fra Liechtenstein
                  var det en nyvalgt parlamentariker som kom, og som forsvarte seg med nebb og klør
                  mot det angrepet de føler fra særlig tyskerne når det gjelder skatteparadis o.l.
                  Finanskrisen har også påvirket den type regimer og nasjoner som har vært
                  skjulested for folk som vil unndra skatt. Sveits var også preget av akkurat det.
                  Man ble igjen oppdatert på at Sveits’ forhold til EU er preget av en sterk
                  progresjon når det gjelder forhandlinger direkte med EU, bl.a. når det gjelder
                  Schengen, som gjør at Sveits’ situasjon er annerledes enn den var for få år siden. 

Dette understreker at dette er en veldig labil situasjon, som EØS-avtalen også er
                  i. Den er veldig vanskelig å forutsi, og derfor er det feil tidspunkt å foreta en
                  slik utredning, mener jeg, i likhet med innstillingen. EØS er det beste vi har så
                  langt, og den må vernes, som utenriksministeren sa. 

En tilleggsopplysning, som vi også fikk i Strasbourg, er at Andorra banker på
                  døren til EØS og ønsker å være medlem, for de vil inn i det indre marked, og EØS
                  er den eneste muligheten de har. Færøyene ble observatør. Og det finnes andre
                  småstater som knapt kan kalles stater, men som kanskje i praksis er byer eller små
                  territorier i Europa, som ser på EØS som en slags nødhavn. Det vil jo si at EØS
                  endrer enda mer karakter, sammenlignet med hva som var intensjonen for mange år
                  siden, da EFTA-landene var mange, hvor de var mye større, og hvor de inngikk
                  EØS-avtalen med EU. 

Summen av dette er at vi nå vet for lite om hva som kommer til å skje, og vi vet
                  veldig lite om hva som skjer på Island. Derfor bør vi avvente en utredning. 

Representanten Eriksen nevnte at EØS-avtalen er dynamisk. Jeg mener den ikke er
                  dynamisk. EU, derimot, er dynamisk. Det som det fører til, er at EØS-avtalen må
                  dilte etter og gjøre det som det dynamiske EU til enhver tid gjør. Derfor vil jeg
                  si at det er en sterk overdrivelse å kalle EØS-avtalen dynamisk. 

I en kommentar til representanten Lundteigen om fiskeriinteressene på Island er
                  det vel kanskje en overdrivelse å kalle fiskeressursene for «nasjonens eie», for
                  det er på mange måter de samme menneskene som nå har satt Island over styr gjennom
                  bankene, som også sterkt liberaliserte fiskerinæringen på Island, som betyr at den
                  eies av at fåtall mennesker, og ikke er «nasjonens eie». Det er slik jeg ser det. 

EØS-avtalen sikrer stabilitet i vår økonomiske tilnærming til EU, og det tror jeg
                  er veldig bra. Det må vi sikre fortsatt. Men jeg merker meg i denne debatten at
                  det viser seg at synet på det som skjer på Island, preges jo av hvilket syn man
                  har på EU. Hele bakgrunnen, som ikke så mange har vært inne på i forbindelse med
                  debatten på Island, handler jo om at de har problemer med den islandske valutaen. 

Det er deres store hodepine og noe alle har felles på Island, enten man er for
                  eller imot EU. Det som har skjedd det siste halvåret, har vel på mange måter
                  utdannet befolkningen – i den forstand at det finnes vel knapt noen på denne
                  jorden som vet mer om hva ustabil valuta og valutakurssvingninger får av
                  konsekvenser både for hus og hjem. Dette er noe islendingene er veldig opptatt av.
                  Om de velger ikke å bli med i EU, må de ha en annen løsning på akkurat det
                  problemet. 

Tidspunktet er feil for å utrede dette, og derfor er det bra at Stortingets
                        flertall konkluderer med at en slik utredning ikke er på sin plass nå. Men
                        jeg tror at vi snart vil se at det behovet kommer, men vi må avvente
                        situasjonen på Island. 

 Flere har ikke bedt om ordet til sak nr. 2. 

(Votering, se side 2621) 





                    

 Under debatten har Erna Solberg satt fram et forslag på vegne av Høyre. Forslaget
                  lyder: 

«Stortinget ber Regjeringen utrede konsekvensene et eventuelt islandsk
                     EU-medlemskap vil få for Norge og så raskt som mulig legge utredningen frem for
                     Stortinget.» 

Det voteres alternativt mellom dette forslaget og komiteens innstilling. 

Komiteen hadde innstilt: 

Dokument nr. 8:25 (2008–2009) – representantforslag fra stortingsrepresentantene
                  Erna Solberg, Inge Lønning og Elisabeth Aspaker om hasteutredning av konsekvensene
                  av en islandsk EU-søknad – vedlegges protokollen. 

Votering:

Ved alternativ votering mellom komiteens innstilling og forslaget fra Høyre
                  ble innstillingen bifalt med 81 mot 13 stemmer.

(Voteringsutskrift kl. 21.02.30)

 I sakene nr. 3 og 4 foreligger det ikke noe voteringstema. 


                    
                    

 Ingen har bedt om ordet. 

(Votering, se side 2622) 





                    

 Stortinget skal nå votere i sakene nr. 1, 2, 5, 6, 7, 8 og 9. 





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet. 

Ønsker noen ordet før møtet heves? – Møtet er hevet. 





                    
                    
                    

