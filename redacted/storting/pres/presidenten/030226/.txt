 Den innkalte vararepresentant for Akershus
fylke, Harald 

Espelund

, har tatt sete.

Representanten Ursula Evje vil framsette
et privat forslag.

 På vegne av representanten Arne Sortevik
og meg selv vil jeg fremsette et forslag om
at høyere utdanning prioriteres i EØS-forhandlingene og
i GATS-forhandlingen.

 Forslaget vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

statsminister Kjell Magne
Bondevik

statsråd Erna Solberg

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg.

– Vi starter med første
hovedspørsmål, fra representanten Jens Stoltenberg.

 Jeg har et spørsmål til statsministeren.

Arbeidsledigheten vokser nå kraftig.
Siden regjeringsskiftet høsten 2001 har ledigheten vokst
fra om lag 60 000 til nå nær 100 000,
dvs. omtrent 75 flere arbeidsledige pr. dag siden høsten
2001.

Spesielt alvorlig er det at antall
langtidsledige øker, og at ledigheten blant unge
og innvandrere øker. Og vi vet at ledigheten lett biter
seg fast. Ledigheten går lettere opp enn ned. For Arbeiderpartiet
er kampen mot ledigheten det viktigste i den økonomiske
politikken. Vi mener at Regjeringen altfor lenge har vært
altfor passive og ikke prioritert viktige tiltak mot den økende
ledigheten. Mener statsministeren at en økonomisk
politikk som har ført til en kraftig økning i
arbeidsløsheten, 75 flere ledige pr. dag og kutt i dagpenger
til de ledige, er en vellykket økonomisk politikk?

 Jeg er enig med representanten Stoltenberg
i at ledighetssituasjonen er bekymringsfull. Derfor er kampen mot
den økende ledigheten en hovedsak for Samarbeidsregjeringen.
Vi fører en økonomisk politikk for bevisst å motvirke økende ledighet.

Ledigheten er vel nå omtrent på det
samme nivået som da Jens Stoltenberg
selv hadde et hovedansvar for den økonomiske
politikken, nemlig da han var finansminister. Vi er ikke
fornøyd med et slikt ledighetsnivå.
Vi ønsker å bekjempe det. Derfor fører
vi nå en økonomisk politikk som tar sikte på å redusere
det som er en hovedårsak til ledighetsproblemet,
nemlig et høyt norsk kostnadsnivå i våre
bedrifter sammenlignet med dem vi konkurrerer med.

Når vi reiser rundt til bedriftene,
får vi veldig klare signaler om at deres hovedproblem
er en høy kronekurs og et høyt rentenivå.
Samarbeidsregjeringen fører en økonomisk politikk
som gjør at renten nå er på vei nedover.
Den er nå 1 pst. lavere enn da vi overtok fra
Stoltenberg-regjeringen. Kronekursen har begynt å synke.
Dette vil kunne lette situasjonen. Sentralbanksjefen sa i sin årstale
at den økonomiske politikken har bidratt til stabiliteten
som gjør at vi nå kan få dette til.

I tillegg setter vi inn tiltak for aktivt å bidra
til at de som er ledige, kan komme raskere over i ny jobb, både ved å styrke
Aetat og ved å øke antall tiltaksplasser.

 Det er riktig at etter at kronekursen
og rentenivået har vært på et rekordhøyt nivå og vi
har hatt en sjelden stor avstand i forhold til det vi har i våre
naboland, det dobbelte av hva det er i EU, er rentene og kronekursen
på vei ned, og det er meget bra.

Problemet er at kronekursen
er på vei ned fordi arbeidsledigheten er på vei
opp. Det vi lyktes med på 1990-tallet, var jo at vi greide å bringe både
kronekurs, rentenivå og arbeidsledigheten nedover. Kronekursen
var stabil, rentene og arbeidsledigheten gikk ned.

Arbeiderpartiet
har alltid advart mot å bruke økende ledighet
som et virkemiddel i den økonomiske politikken. Målsettingen
er å sikre norske bedrifter, sikre lav rente
kombinert med lavere ledighet – ikke at økende
ledighet blir hovedgrunnen til reduserte renter.

For øvrig har jeg lagt merke til at
statsministeren nå begynner å legge skylden på opposisjonen.
Opposisjonen, Arbeiderpartiet, har dekket inn alle sine
forslag til påplussinger på statsbudsjettet.

 Jeg tror nok det er for enkelt å si
at kronekursen er på vei ned fordi arbeidsledigheten er
på vei opp. Det er nok en helt klar sammenheng mellom
et synkende rentenivå og en synkende kronekurs. Og etter
at sentralbanksjefen holdt sin årstale i forrige
uke, som var vanskelig å lese
som noe annet enn et varsel om nye rentereduksjoner, har nedgangen
på kronekursen skutt fart. Det sier noe om forventningene
i markedet, og det viser at denne politikken virker.

Ellers vil ikke Samarbeidsregjeringen
bruke ledighet som et virkemiddel i den økonomiske
politikken. Tvert om, for oss er full sysselsetting
et hovedmål i den økonomiske politikken. Derfor
har vi også gitt betydelige skatte- og avgiftslettelser
for bedriftene våre, slik at de skal klare å bevare
arbeidsplasser og å skape nye. Arbeiderpartiet
har vært imot flere av disse. Hvis Arbeiderpartiets politikk
hadde blitt vedtatt, kunne situasjonen for næringslivet
ha blitt enda vanskeligere.

 Ettersom temaet er såpass
alvorlig, vil presidenten tillate fire oppfølgingsspørsmål – først
Øystein Djupedal.

 Jeg tror ikke det kan være tvil
om at det er én årsak til at renten nå går
nedover og at kronekursen er blitt svekket: de stadig stigende ledighetstallene
som vi er vitne til. Det er vel ingen ting i det statsbudsjettet
som sist ble vedtatt, som nå på nyåret skulle
tilsi en endring i forhold til det som var før,
annet enn at arbeidsledigheten dessverre er
på vei oppover. Dette er selvfølgelig veldig dramatisk,
og det betyr at det er nødvendig med tiltak fra samfunnets side
for å hindre dette. Det er helt ufruktbart av
Regjeringen å skylde på opposisjonen, og det er
selvfølgelig like ufruktbart at man ikke
sammen klarer å finne gode, nødvendige tiltak for å få arbeidsledigheten
ned. Det som forbauser meg, er at Regjeringen hele tiden
snakker om på lengre sikt, om revidert og om
statsbudsjettet, om at det skal komme en bedring en eller
annen gang i en udefinerbar framtid, men samtidig er det altså nye
mennesker som stadig vekk må stemple inn på arbeidskontoret.

Tidligere har man i slike situasjoner gjort
noe. For eksempel la regjeringen Willoch i sin
tid fram en påskepakke, fordi det var nødvendig å få aktivitet
fort. Da er min utfordring til Regjeringen:
Vil regjeringen Bondevik ta initiativ
til strakstiltak allerede før revidert
budsjett for å få hjulene i gang?

 La meg først si at jeg er enig med
representanten Djupedal i hans bekymring for stigende arbeidsledighet.
Den rammer mange familier og setter disse i en vanskelig
situasjon. Derfor er det en hovedsak for Samarbeidsregjeringen å bekjempe
denne ledigheten.

Vi er ikke ute etter å skylde
på opposisjonen, men vi må si fra om at hvis man
nå legger om finanspolitikken, som faktisk har bidratt
til å redusere renten og kronekursen, da slår
vi inn på en feil vei, som kan komme til å øke ledigheten,
som kan undergrave kampen mot ledigheten, og det kan ikke
Regjeringen sitte rolig og se på. Dette har jeg tillatt
meg å si fra om, fordi vi nå ser tendenser i Stortinget
til at man vedtar en rekke utgiftsforslag uten inndekning. Samtidig
vet vi at skatte- og avgiftsinntektene til staten ser ut til å bli
lavere enn opprinnelig budsjettert, og dette kan til sammen skape
en veldig utfordring i behandlingen av revidert
nasjonalbudsjett. Vi må ikke stelle oss slik
at budsjettopplegget sprekker.

 Hill-Marta Solberg – til
oppfølgingsspørsmål.

 Et av hovedproblemene med å klare å styre
den økonomiske politikken på en god måte
er jo at Regjeringen har inngått en budsjettavtale med
Fremskrittspartiet uten at de egentlig
har et parti som da sammen med Regjeringen står bak det økonomiske
opplegget gjennom året.

Jeg opplever det som en ren ansvarsfraskrivelse
fra statsministeren når han i dag både
i artikler og i radio beskylder opposisjonen for å bidra
til økende ledighet, beskylder Arbeiderpartiet
nærmest for å løpe rundt i Stortinget
og danne flertall uten å vise til inndekning.
Jeg må spørre: Mener statsministeren
at den påplussingen som stortingsflertallet gjorde for å hjelpe
folk som har problemer med strømregningen,
bidrar til økende ledighet? Statsministeren sier
at man i Stortinget vedtar «en rekke» forslag.
Jeg lurer på hvilke andre forslag det har blitt
flertall for i Stortinget etter jul?

 Det er ingen ren ansvarsfraskrivelse. En statsminister
må ha anledning til å delta i den offentlige debatt
og si fra. Det har statsministeren gjort, og det kommer jeg til å fortsette
med, fordi Arbeiderpartiets politikk på dette området
er forvirrende. I det ene øyeblikket sier man
at Regjeringen har brukt for mye penger, og i neste øyeblikk
er man med på forslag – og ikke bare
når det gjelder dem som rammes av høy strømregning – som
vil drive utgiftene opp. Dette er dobbeltkommunikasjon. Man må velge én
linje, og da må man bestemme seg for
om man mener at Regjeringen bruker for mye eller
for lite penger. Dette har statsministeren tillatt seg å si
fra om. Det gjelder ikke bare dette med strømregningen.
Det gjelder f.eks. dem som har barnehageplass betalt av sine
bedrifter. Dette ønsker Arbeiderpartiet å subsidiere
gjennom skattesystemet, og man har vedtatt det sammen med andre
partier, uten inndekning – et forslag som for øvrig
har en dårlig fordelingsprofil.

 Øystein Hedstrøm – til
oppfølgingsspørsmål.

 Vi opplever i dag at deler av norsk industri
forvitrer, legger ned sin virksomhet eller flytter til
utlandet, og vi har passert over 100 000 arbeidsledige. Også skipsfarten,
som i mange år har bevist sin egen fortreffelighet og i
fjor seilte inn over 80 milliarder kr i eksportinntekter
til Norge med betydelige ringvirkninger og over 70 000
arbeidsplasser på land, opplever store problemer, fordi
vi i Norge ved Regjeringen ikke vil gi de samme
rammebetingelsene som man har i EU, der man har som mål å bygge
seg opp som maritim stormakt før år 2010. Vil
statsministeren, som har ansvaret i Regjeringen, nå innføre
nettolønnsordninger, nøyaktig
de samme ordningene man har i EU, så kan skipsfarten og
sjøfolkene våre brette opp skjorteermene og
gjøre resten av jobben selv?

 Presidenten er litt i tvil om sammenhengen mellom
oppfølgingsspørsmålet og hovedspørsmålet.

 Nå ligger det som kjent et Dokument
nr. 8-forslag til behandling i Stortinget som går inn på disse
spørsmålene, og regjeringspartienes standpunkter
blir avklart i den forbindelsen. Vi har så langt ikke
gått inn for en generell nettolønnsordning, og
det er heller ikke slik at alle våre
konkurrentland på dette området har det. Mønsteret
er ganske varierende. Det som er et problem
for vår skipsfart, er mye av det samme som for næringslivet
for øvrig: et høyt rentenivå og
en høy kronekurs. Det er nå på vei nedover. Hvis
vi klarer å fastholde en politikk på dette området, forhåpentligvis også med
Fremskrittspartiets bistand, som vi inngikk et budsjettforlik med,
vil disse problemene gradvis bli redusert.

Vi har også varslet at vi
vil ha en gjennomgang av alle ordningene for vår
skipsfart ved å legge fram en melding for Stortinget om
dette. Da kan vi analysere hvordan våre konkurransevilkår
er i forhold til våre konkurrentland.

 Odd Roger Enoksen – til
oppfølgingsspørsmål.

 Jeg er enig med statsministeren i at situasjonen
i norsk næringsliv for øyeblikket er slik at det
kreves et bredest mulig samarbeid i Stortinget
for å unngå at arbeidsledigheten skal fortsette å øke.
I så måte har selvsagt Regjeringen et problem
i forhold til den samarbeidspartneren de har valgt i Stortinget,
i og med at Fremskrittspartiet så snart
anledningen byr seg, springer fra de avtaler de har inngått,
og inngår andre forlik i Stortinget.

Men mitt spørsmål til statsministeren
er: I den situasjonen vi nå er, skal Samarbeidsregjeringen
fortsatt gjennomføre betydelige skattelettelser, skattelettelser
som i hovedsak vil være rettet mot privatpersoner,
og som i så måte vil virke forbruksdrivende? Det
er det vi minst av alt trenger. Det vi nå trenger å gjøre,
er å satse på å bygge opp næringslivet,
satse på investeringer både i forhold til forskning,
i forhold til nyskapning, osv. Hvordan har Regjeringen tenkt å møte
denne situasjonen? Skal man fortsatt gi skattelettelser og samtidig
kutte i bevilgningene over offentlige budsjetter til både
forskning, nyskapning og velferdstjenester?

 Jeg er enig i at vi skal bruke skatteinstrumentet
for å stimulere til forskning og nyskapning.
Det har da vitterlig Samarbeidsregjeringen gjort. Det er vi som
har lagt fram og fått vedtatt SkatteFUNN-ordningen som
nå gjøres gjeldende for alle norske
bedrifter, altså at bedriftene kan sette av til forsknings-
og utviklingsarbeid og få skattefradrag. Dette har blitt
et veldig populært opplegg. Det er over 3 000
bedrifter som nå har søkt om et skatteproveny
på ca. 1 milliard kr. Denne ordningen
virker. Den bidrar til forskning og nyskapning.

Ellers er det jo en feilaktig påstand å si
at vi har lagt fram skattelettelser som hovedsakelig
går til private og husholdninger – tvert om! Cirka fire
femtedeler av de skatte- og avgiftslettelsene Samarbeidsregjeringen
har lagt fram og fått vedtatt, har gått til næringslivet
og bedriftene. Det gjelder f.eks. fjerning av investeringsavgiften,
som det for så vidt var flertall for tidligere, avskrivningsregler,
flypassasjeravgift, dobbelbeskatning på utbytte (presidenten
klubber), redusert toll osv.

 Det var de oppfølgingsspørsmålene
vi rakk å ta.

 Det var godt at presidenten slo det fast!

 Vi går videre til neste
hovedspørsmål.

 Jeg er glad for at statsministeren skryter
av enkelte ting som Fremskrittspartiet
fikk til under forhandlingene med regjeringspartiene om budsjettet.

Jeg har et spørsmål til statsministeren
i samme lei som vi nå har vært innom. Han hevder
at vi må føre en stram finanspolitikk,
og at politikken må være i samsvar med budsjettet.
Det har vi hele tiden merket oss. Men siden budsjettet
ble vedtatt, har det skjedd meget dramatiske ting. Finanspolitikken
er reelt sett blitt mye strammere enn planlagt, gjennom
de skyhøye økningene i strømprisene.
Det er det ene. Det andre er at arbeidsledigheten har
vokst dramatisk, og at vi derved har fått økt
utgiftene til arbeidsledighetstrygd og redusert skatteinntektene. Derfor
er behovet for en egen tiltakspakke mot arbeidsledighet noe som
nå bør tas opp. Jeg vil spørre statsministeren:
Vil han sørge for at vi enten før eller
i hvert fall som en del av revidert nasjonalbudsjett får
en tiltakspakke mot økende ledighet som følge
av at forutsetningene er endret dramatisk i virkelighetens
verden i forhold til det de var under budsjettbehandlingen?

  Regjeringen vil selvsagt i revidert nasjonalbudsjett
komme mye inn på ledighetssituasjonen og vurdere tiltak
for ytterligere å bekjempe den. Men det er samtidig viktig
at vi ikke forandrer på det
finanspolitiske opplegget, for da kan vi risikere å sette
de rentereduksjonene og den reduserte kronekurs som nå er
på vei, i fare.

Jeg viser også her til sentralbanksjefens
tale, hvor han omtalte finanspolitikken og sa:

«Handlingsregelen» – altså for
uttak fra Petroleumsfondet – «er blitt fulgt.
Det gir i seg selv et godt bidrag til stabilitet.»

Dette var en klar karakteristikk
av at Regjeringens økonomiske opplegg nå virker
fornuftig for å få renten og kronekursen ned.
Det er det viktigste bidraget til å bekjempe
ledigheten. Innenfor de rammene er vi selvsagt innstilt
på å drøfte tiltak mot ledighet, både
når det gjelder tiltak som aktivt kan sette folk i arbeid,
og tiltak innenfor arbeidsmarkedsetaten som
kan bidra til at de som er ledige, raskere får ny jobb.
Det er også et visst nytt interessant
trekk i ledighetsbildet. Det er at relativt mange med høy
utdanning, bl.a. innenfor IKT-bransjen, nå går ledige.
Det kan kreve andre typer tiltak enn de tradisjonelle
som man har brukt tidligere for å bekjempe ledigheten.

Men jeg vil igjen gjerne slå fast
at Samarbeidsregjeringen tar ledighetsutviklingen på alvor.
Det er en hovedsak for oss å bekjempe økende arbeidsledighet,
fordi dette er et stort problem for dem som blir gående
ledige. Det er ikke noe Regjeringen sitter passivt og
ser på.

 Handlingsregelen ble brutt med 2 milliarder kr
allerede i inneværende års budsjett. I mellomtiden
har altså inntektene sunket, og utgiftene har økt.
Hvis man følger handlingsregelen, må enten Regjeringen øke
skatter og avgifter eller redusere andre utgifter
ytterligere. Begge deler vil medføre en økning
i ledigheten. Er det virkelig slik at man skal, som andre også hevder,
bruke en økt arbeidsledighet som hovedvirkemiddel
i politikken for å få ned rente og kronekurs?
Det er vi uenig i. Vil f.eks. Regjeringen sørge
for at man når man aksepterer et moderat lønnsoppgjør,
men likevel ikke et nulloppgjør, går
inn med to tiltak, nemlig instruks til alle selskaper
der staten har innflytelse om en forsvarlig lederlønnspolitikk
i samsvar med det som vanlige folk får, og tilbud om skatte-
og avgiftslettelser for å prøve å få til
et frivillig nulloppgjør?

 Handlingsregelen er ikke brutt. Den
såkalte glatting når det gjelder realavkastningen,
altså det å ta en forventet realavkastning over
flere år og ikke mekanisk bare for
det enkelte år, er ikke i strid med handlingsregelen.
Det er i samsvar med handlingsregelen. Så Regjeringen har ikke
brutt handlingsregelen. Det fikk vi jo sentralbanksjefens klare ord
for. Han sa:

«Handlingsregelen
er blitt fulgt».

Dette er et direkte sitat. Det er også dette
som gjør at politikken nå begynner å virke,
i den forstand at rente og kronekurs går ned. Samarbeidsregjeringen
vil overhodet ikke bruke arbeidsledigheten som
et virkemiddel, verken for å få renten ned eller
for andre formål. Full sysselsetting
er vårt hovedmål i den økonomiske politikken.
Men da er det viktig å få renten ned.

Det inntektspolitiske samarbeidet
som vi har innledet med partene i arbeidslivet, er også et
viktig element i kampen mot arbeidsledigheten. Jeg har gjort det
helt klart at lederne innenfor både
staten og det private må gå foran og vise
moderasjon hvis man skal forvente at arbeidstakerne skal gjøre
det samme.

 Presidenten vil tillate tre oppfølgingsspørsmål – først
Jens Stoltenberg.

 Jeg synes det var en interessant
runde mellom statsministeren og representanten Hagen.
Det som er spesielt interessant, er at det er Fremskrittspartiet
som er denne regjeringens parlamentariske basis, slik Carl I. Hagen
selv har formulert det. Kristelig Folkeparti
og Høyre valgte etter valget å danne
regjering basert på støtte fra Fremskrittspartiet
og har valgt å vedta budsjetter gjennom budsjettavtale
med Fremskrittspartiet.

Samtidig ser vi at Fremskrittspartiet
og Regjeringen er dypt uenige om hvordan den økonomiske
politikken skal føres, og det skaper noe av den uforutsigbarhet,
noe av den usikkerhet og noen av de problemene som norske
bedrifter og norske arbeidsplasser sliter med. Derfor
mener jeg det vi nå har vært vitne til,
nemlig diskusjonen mellom Fremskrittspartiet, som er Regjeringens
parlamentariske basis ifølge dem selv, og regjeringspartiene, understreker
behovet for at vi får mer forpliktende samarbeid mellom
partier i Stortinget, slik at vi kan ha stabile og forutsigbare
regjeringsforhold her i landet. Jeg ville være
tilhenger av et sentrum/venstre-samarbeid og lurer på hva
statsministeren egentlig er tilhenger av.

 Nå skjønte jeg at Arbeiderpartiets
parlamentariske leder la opp til en regjeringsdebatt.
Statsministeren leder en samarbeidsregjering som jeg mener
var det naturlige resultat av stortingsvalget høsten 2001,
som styrer, og som styrer godt.

Stoltenberg har slått til
lyd for et samarbeid mellom Arbeiderpartiet,
SV og Senterpartiet. Nå forstod jeg at Senterpartiets nye,
kommende leder nærmest avlyste det for et par
dager siden. Når vi ser hvordan disse partiene spriker
i sentrale utenriks- og sikkerhetspolitiske spørsmål
og i sentrale økonomisk-politiske spørsmål,
ser jeg med en viss undring på det alternativet
representanten Stoltenberg søker å bygge
opp. Disse tre partiene er jo også uenige
om bunnplanken i den økonomiske politikken, nemlig penge-
og kredittpolitikken, og utformingen og praktiseringen av handlingsregelen.
Så Samarbeidsregjeringen er det klart beste alternativet.

 Per Sandberg – til oppfølgingsspørsmål

 Jeg skal ikke forlenge debatten om
regjeringskonstellasjoner, men jeg registrerer at Stoltenberg
sannsynligvis burde ha kommet seg inn i regjeringslokalene fortest
mulig for å bevise det som de påstår
i opposisjon, og som de ikke gjør i posisjon.

Men det jeg ønsker å utfordre
statsministeren på, er det å bruke arbeidsledigheten
i forhold til kronekurs og rente. Jeg har veldig lyst til å tro
på statsministeren. Vi vet at i dag går flere
tusen anleggsarbeidere og folk innenfor byggebransjen
ledige, og vi vet at det ligger mange prosjekter både
i veisektoren og innenfor byggesektoren som bare
venter på å bli igangsatt. I en situasjon
da arbeidsledigheten er økende, burde vel Regjeringen iverksette
noe i forhold til disse prosjektene, uten at det vil påvirke
verken kronekurs eller rente, men rett og slett få folk
ut av arbeidsledighetskøen, og derigjennom også spare
de midlene som staten må utbetale i arbeidsledighetstrygd.

 Vi er nødt til å se sammenhengene
i den økonomiske politikken. Det var vel tidligere statsminister
Gro Harlem Brundtland som sa at alt henger sammen med alt. Slik
er det også her.

Det er veldig mange prosjekter en kunne fristes
til å sette mange penger inn i, og som isolert sett er
fornuftige, men så kan resultatet bli galt. Hvis vi f.eks.
nå blåser opp de offentlige budsjetter i løpet
av dette året, står vi i fare for å undergrave
kampen mot ledighet ved at renten ikke går ned,
slik vi ønsker, og heller ikke kronekursen. Veldig
mye av det som nå kastes fram om dagen, er jo tradisjonell
motkonjunkturpolitikk som en førte på 1980-tallet
og til dels på 1990-tallet, og som jo ikke gav
de ønskede resultatene. Jeg må minne
om at i 1993 – for øvrig under en arbeiderpartiregjering – var
arbeidsledigheten rekordhøy, den var oppe i ca.
130 000. Vi må ikke føre en
politikk som fører oss tilbake dit.

 Øystein Djupedal – til oppfølgingsspørsmål.

 Statsministeren henviste til Gjedrems årstale.
Denne talen kan vel vanskelig forstås på noen
annen måte enn som en innrømmelse av
feil Sentralbankens styre har gjort gjennom flere år i
form av feil vektlegging av det pengepolitiske mandat. Det ser man også i
praktiseringen av dette mandatet, som nå heldigvis har
fått en noe bredere tilnærming. Det betyr at det er
denne ensidige vektleggingen av inflasjon, som også denne
regjeringen har forsvart hele tiden, mens man ikke tar
hensyn til produksjon, sysselsetting
og ikke minst en stadig sterkere krone, som har slått
norsk industri ut. Det er det som har slått
norsk industri ut, ikke noe annet,
i så stor grad.

Nå ser vi heldigvis at Gjedrem også i
framtiden forhåpentligvis velger å vektlegge dette
annerledes, altså at man tar med helheten i økonomien, ikke bare
inflasjon. Da er mitt spørsmål til statsministeren:
Er statsministeren enig i denne tilnærmingen?

 Jeg har ikke noe å bemerke
til sentralbanksjefens tilnærming til dette i sin årstale.
Det var en klar anerkjennelse av at finanspolitikken nå virker.
Det jeg har sagt i de siste dager, er at nå må vi ikke
forskusle dette.

Det er helt riktig, som representanten Djupedal
sier, at det mandat Sentralbanken har fått, ikke
er en ensidig vektlegging av bare ett kriterium, at det
skal siktes inn mot en inflasjon på 2,5 pst. på sikt noen år
fram. Men innenfor den rammen har Sentralbanken
en viss skjønnsmessig vurdering, og det utøves.
Vi har ingen planer om å endre retningslinjene
for Sentralbanken, som for øvrig ble lagt fram av den siste
arbeiderpartiregjeringen, og som fikk bred tilslutning her i Stortinget.

 Da går vi til neste hovedspørsmål.

 Jeg har et spørsmål til statsministeren.

Det foregår en veldig viktig og alvorlig
dragkamp i Sikkerhetsrådet om hvilken vei som nå skal
velges framover. På den ene siden står USA og
Storbritannia utålmodige og peiser på i forhold
til å ta i bruk militære virkemidler.

På den andre siden står
Tyskland, Frankrike og Russland og vil at våpeninspektørene
skal få mer tid. Det ser ut som om det såkalte
FN-sporet har delt seg i to. Mitt spørsmål til
Regjeringen er: Hvilket av FN-sporene støtter regjeringen
Bondevik?

 Jeg vil ikke være
enig i at det er to FN-spor. For meg er FN-sporet fredssporet. Det
at det pågår en dragkamp forut for en behandling
i Sikkerhetsrådet, er faktisk ikke unormalt – det er
det normale. Slik var det også før vedtaket
av resolusjon 1441, som jo førte til at våpeninspektørene
fikk komme inn igjen i Irak, og at Irak for første
gang beklaget invasjonen i Kuwait.

Vårt syn er at dersom våpeninspektørene
nå kan rapportere om framgang, slik at fortsatte inspeksjoner
og kontroll er meningsfylt, ja så skal våpeninspektørene
få mer tid. Her følger vi en helt konsekvent linje,
og jeg synes det er riktig at vi nå får høre
våpeninspektørenes rapport tilbake til Sikkerhetsrådet.
Først da har vi et grunnlag for å bedømme
hvorvidt de fortsatt kan gjøre en meningsfylt jobb inne
i Irak. Det er vårt håp, og det er vårt ønske.
For den norske regjering er det maktpåliggende
at vi kan få avvæpnet Irak uten bruk av militær
makt, altså gjennom en fredelig løsning.

Det må også føyes
til at det er først når Irak er satt under press,
at de innleder et samarbeid. Det tror jeg ingen kan komme fra. Det
er et paradoks for oss alle. Det var først da resolusjon
1441 ble vedtatt, at Irak åpnet landet for inspeksjoner.
Og det var først etter nytt press gjennom både
Blix" første rapport og utenriksminister Powells
innlegg i Sikkerhetsrådet at de gikk videre på et fortsatt
samarbeid.

Nå har Saddam Hussein fortsatt en
sjanse. Hvis han fullt ut samarbeider med våpeninspektørene,
mener vi det fortsatt er en mulighet for en fredelig løsning,
og det er den norske regjeringens linje.

 Paradoksene er vel flere enn som så.
Det er vel slik at hvis USA og Storbritannia hadde kunnet ture fram
akkurat som de ville, ville det vært krig i forhold til
Irak for lenge siden. Det som har skapt det handlingsrommet som
våpeninspektør Blix og hans folk kunne bruke
til å legge nettopp det presset på Saddam
Hussein som gjør at man også får
innrømmelser fra Iraks side, er at det dras en flanke der
Tyskland, Frankrike og Russland insisterer på at
man skal ha mer tid, fordi den jobben faktisk er meningsfylt. Er
det virkelig slik at man ikke har andre ambisjoner
i utenrikspolitikken enn å lene seg tilbake og vente på hva
som skjer i Sikkerhetsrådet, mens andre, toneangivende
land er med på å skape det handlingsrommet som
faktisk kan bety at denne konflikten kan få en
fredelig løsning? Det er jo ikke slik at det
er mangel på krigstrusler mot Saddam Hussein
som har kjennetegnet den siste situasjonen. Det er vel heller mangelen
på troen på at det faktisk kan bli en
fredelig utgang.

 Regjeringen har langt høyere ambisjoner
enn bare å lene seg tilbake, og vi lener oss ikke
tilbake. Vi har vært aktive, vi er aktive, og vi bruker våre
kanaler – både statsminister, utenriksminister,
vår delegasjon i FN og våre ambassader
i de viktige land.

Men Kristin Halvorsen var inne
på noe. Det kunne ha vært krig for lenge siden
hvis vi ikke hadde fått USA inn på FN-sporet.
Det er nettopp det jeg har framholdt gang på gang:
Hvis vi hopper av FN-sporet ved å forhåndskonkludere,
legitimerer vi også at andre gjør
det, som f.eks. USA. Det har jeg tillatt meg å si – og
det mener jeg fortsatt – ville ha økt
krigsfaren. Det er derfor det er så viktig å holde
USA og Storbritannia og de andre på FN-sporet.
Hvis Sikkerhetsrådet klarer å samle seg, tror
jeg det er den beste måten å unngå en
militær konflikt på. Det er det den norske
regjering nå arbeider for. Kan inspeksjoner fortsatt være
meningsfylte, vil vi gå inn for det.

 Det blir oppfølgingsspørsmål – Carl
I. Hagen.

 Sjefen for våpeninspektørene, Hans
Blix, og den forrige sjefen, fra 1991 til 1998, professor
Ekeus, også fra Sverige, har begge sagt at grunnen til
at inspektørene i det hele tatt kom tilbake og
ble akseptert inn i Irak igjen, var at resolusjon 1441 ble koblet sammen
med militære troppeforflytninger og klargjøring til
krig. De sier at uten at det var en troverdig trussel
om en FN-aksjon, ville ikke inspektørene ha kommet
inn i det hele tatt.

Er statsministeren enig i at det ansvaret som
England og USA har tatt for å demonstrere også villighet
til at FN kan sette makt bak sitt krav, er en forutsetning for inspektørenes
arbeid, og at ikke engang gratispassasjerene Russland,
Frankrike og Tyskland ville fått inspektørene inn
hvis det ikke var for denne innsatsen og de store kostnader
som USA og England har påtatt seg? Og er han enig i at
den eneste muligheten til en fredelig løsning er at Saddam
Hussein gir seg fordi han er redd for at det blir en aksjon?

 Det er riktig at det er kombinasjonen av resolusjon
1441 og en trussel og et press som gjør at Irak gradvis
har samarbeidet mer. Men det hører
med i den paradoksale situasjonen som Irak-konflikten er, at det
er også signalene om at det kan bli en fredelig
utgang på denne konflikten hvis Saddam Hussein samarbeider,
som gir meg håp om at det kan bli en fredelig løsning.
For hvis Irak hadde stått overfor en situasjon
hvor det var bare ett svar, nemlig krig, ville heller ikke
Irak ha samarbeidet. Men fordi Irak også står overfor
muligheten for at et samarbeid kan gi en fredelig løsning, øker
det sjansene for det. Derfor mener jeg også at alle
de som uttaler seg, og som demonstrerer for fred, faktisk har den
funksjonen at de også er med og gir fredssporet
et innhold. (Presidenten klubber.) Situasjonen er full av paradokser …

 Tiden er ute.

Kjetil Bjørklund – til oppfølgingsspørsmål.

 Situasjonen i hele Midtøsten er
meget spent som en følge av den militære opptrappingen
rundt Irak og også på grunn av konflikten mellom
Israel og palestinerne. Det har vært stor enighet i lang
tid om at konflikten mellom Israel og palestinerne
må løses før det kan bli stabilitet i
regionen. Israel gjør ikke nok for å bidra
til en fredelig løsning, til tross for gjentatte FN-resolusjoner.

I denne situasjonen har Norge igjen økt
importen av forsvarsmateriell fra Israel. Synes statsministeren
at det er uproblematisk at Norge kjøper forsvarsmateriell
fra Israel i en slik situasjon? Eller kan statsministeren
være enig i at det er et litt uheldig politisk signal å sende
til omverdenen nå?

 Jeg må slå fast at norske
myndigheter ikke har innført noen boikott av
varer fra Israel, heller ikke på forsvarssektoren.
Et forslag om dette ble faktisk avvist her i Stortinget i juni
i fjor, slik at stortingsflertallet har ikke ønsket å slå inn
på en boikottlinje. Stortinget er kjent med regelverket: Norge
selger ikke våpen til land som er i krig, eller
hvor krig truer, eller hvor det er borgerkrig. På den
bakgrunn vil kjøp som utløser gjenkjøpsforpliktelser, ikke være
aktuelt, og det er det da heller ikke i tilfellet Israel.
Norsk våpenkjøp vurderes ut fra våre
behov og den til enhver tid rådende situasjon
i leverandørlandet. Det eksisterer ingen generelle retningslinjer
med hensyn til anskaffelse av forsvarsmateriell fra land som er
i en krigslignende situasjon, men det eksisterer særskilte
retningslinjer for forsvarsmateriell fra Israel, og de tilsier at
våpenkjøp herfra skal forelegges Forsvarsdepartementet
og godkjennes av forsvarsministeren. Det er gjort også i
disse enkelttilfeller.

 Åslaug Haga – til oppfølgingsspørsmål.

 Irak-konflikten har utløst en splittelse også innen
NATO. Vi skal ikke overdrive den saken, men saken må håndteres.
Uenigheten i NATO har aldri dreid seg om det
som Regjeringa stort sett har framstilt det som, et spørsmål
om hvorvidt man skulle forsvare Tyrkia ved en krig i Irak. Det har alle
vært enige om. Men det som er det underliggende spørsmålet,
og det spørsmålet som må håndteres,
er hvorvidt man ønsker at NATO skal utvikle seg
til å bli en mer offensiv allianse, eller om NATO
skal fortsette å være det det hovedsakelig
har vært, en defensiv allianse. Noen land må nå altså aksle
ei trøye i forhold til å bidra til å redusere
spenningene i NATO. Norge har en mulighet til å gjøre
det som NATO-land og fordi vi er utenfor EU, et EU som er dypt splittet
i dette spørsmålet. Spørsmålet
mitt til statsministeren blir da: Ønsker Norge å aksle
ei trøye i forhold til å bidra til å bygge
ned spenningen i NATO, eller vil man også her
legge seg på en defensiv linje?

 Nei, verken her eller i andre
spørsmål legger vi oss på en defensiv eller
passiv linje. Vi ønsket å bygge ned
de spenninger som hadde bygd seg opp i NATO, og som heldigvis i
den aktuelle situasjon – alt når det
gjaldt spørsmålet om forsvaret av Tyrkia – fant
sin løsning, faktisk med aktiv norsk bistand. Så i
den akutte situasjon var Norge aktiv, og vi
vil være det framover. Jeg er enig med representanten
Haga i at NATO har vært og skal være
en allianse som i hovedsak har en defensiv karakter. Men som kjent, under
NATO-toppmøtet i Praha, som jeg selv deltok i i fjor høst,
vedtok NATO nye retningslinjer hvor vi også ser
kampen mot masseødeleggelsesvåpen og kampen mot
terror som viktige utfordringer. Det har jeg forstått at representanten
Haga ikke er uenig i, og jeg har også forstått
det slik at hun var enig i den linje som Regjeringen la seg på når
det gjelder forsvar av Tyrkia i en eventuell krigssituasjon.

 Vi går videre til neste
hovedspørsmål.

 Jeg vil stille et spørsmål
til kommunalministeren. Kommunene sliter med for stramme økonomiske
rammer. Kommunalministeren har gjentatte ganger sagt at kommunene
kan spare store beløp og konkurranseutsette tjenester.
Høyre-styrte Asker kommune har prøvd ut kommunalministerens
oppskrift. I media de siste dagene har vi fått sjokkrapporter
om tilstandene ved Risenga sykehjem, et sykehjem
som drives av private. En pårørende sier
det slik til VG:

«Jeg
gjorde selv mye av jobben som sykehjemmet egentlig hadde ansvaret
for. Men jeg vil på ingen måte kritisere pleierne.
De gjorde alt de maktet. Jeg kritiserer det pengejaget som har gjort
sitt inntog i pleiesektoren i Asker».

Mitt spørsmål til statsråden
er: Mener virkelig statsråden at kommunene skal løse sine
problemer ved å legge eldreomsorgen
ut på anbud?

 Jeg tror ikke at kommunesektoren
i dag kommer til å løse sine
problemer bare ved å legge
eldreomsorgen ut på anbud. Men jeg har lyst til å minne
om at vi har ganske mange gode eksempler
på at det faktisk er spart midler, at ikke minst
bruken av konkurranse gir effektivitet også i
offentlig sektor, altså innenfor kommunesektoren
selv. Et interessant eksperiment er
gjort i Os kommune, der samme sykehjem har to forskjellige
avdelinger, og den ene er konkurranseutsatt, den andre
er ikke konkurranseutsatt. Der sier lederen
av den kommunale delen at det er helt åpenbart at den konkurranseutsatte
delen bidrar til at de får et press og et incitament til å drive
bedre, fordi de hele tiden kan sammenligne seg med andre
som finner bedre driftsformer. Jeg mener at bare
det å bruke konkurranse
som instrument – det betyr ikke nødvendigvis
at de private skal vinne anbudene – gjør at man
finner frem til bedre organisasjonsformer. Så tror
jeg at lignende eksempler som de fra Risenga
vil man finne mange steder i offentlig sektor også.
Jeg har sett mange rapporter tidligere som nettopp viser
til at situasjonen i en del sykehjem også i
offentlig sektor kan være vanskelig, ikke
minst hvis det på de ikke best bemannede delene
av døgnet dukker opp nye pasienter og man ikke
er forberedt, og det ikke er god nok kontakt mellom
dem som skriver ut, og dem som skal ta imot, nye pasienter. En av
de interessante tingene som ofte skjer ved konkurranseutsetting,
er at politikerne går fra å være
forsvarere av det bestående til å være
kritikere og lage bedre systemer for å følge
opp anbudene, og derfor får man også mer
offentlig debatt knyttet til resultatene i privatiserte og konkurranseutsatte
sykehjem. Men jeg tror ikke at det går an å si
at Risenga og det som er tilfellet der, på dette
området er spesielt eller annerledes, og
at ikke disse situasjonene kunne oppstått også på offentlige
sykehjem.

 Jeg takker for svaret. Situasjonen på dette
sykehjemmet er slik at fylkeslegen nå frykter at to dødsfall
ved sykehjemmet skyldes bemanningssituasjonen. Ambulansepersonell
måtte i mellomjula lete i 45 minutter før de i
det hele tatt fant en pleier som kunne ta imot en pleietrengende
pasient. Ordføreren i Asker, når han skal forklare
dette, er mer opptatt av å snakke om anbudspapirene enn å snakke
om ansvar. Jeg skjønner godt at kommunalministeren kan
oppfatte dette som effektivt, og jeg forstår godt at de
ansatte opplever et press. Mitt spørsmål er likevel:
Er dette god eldreomsorg, og er det slike tilstander kommunalministeren
vil ha rundt omkring i Norges kommuner? Er det dette som skal være
konsekvensene av konkurranseutsetting?

 Nei, jeg tror ikke at dette er god
eldreomsorg. Jeg tror vi har mye igjen før vi finner gode
måter å drive eldreomsorgsinstitusjoner på,
hvor kvalitet står sentralt.

Det er helt klart at vi har for lav bemanning
en del steder innenfor eldreomsorgen. Men når
Arbeiderpartiet nå velger å gjøre
det til et spørsmål bare knyttet til
konkurranseutsetting, tror jeg dessverre at
denne situasjonen er utbredt også i norsk offentlig
eldreomsorg. Vi har dårlig organisering av brukerressursene
en del steder, og vi har for lav bemanning.

Jeg synes det er viktig at vi i forbindelse
med konkurranseutsetting gjør en jobb knyttet til hvilke
kvalitetskrav som skal settes. Et av de interessante anbudsprosjektene som
vi har sett i løpet av det siste året, er i Trondheim kommune,
som fordi de har god kontroll over utgiftene sine, har valgt å konkurranseutsette
med en gitt pris og spørre: Hvilken kvalitet får
vi for dette? De oppnår derfor en konkurranse
om bedre kvalitet i eldreomsorgen, og ikke bare
om å spare penger.

 Det blir oppfølgingsspørsmål – Per Sandberg.

 Slike situasjoner som representanten Hanssen
viste til i sitt hovedspørsmål, kan vi også finne
i offentlige institusjoner som ikke er satt ut på anbud.
Dette begynner å bli et generelt problem fordi
mange kommuner sliter med underskudd. De aller fleste kommunene
er styrt av Arbeiderpartiet og Senterpartiet, og
det er i forhold til prioriteringer i den enkelte kommune at slike
situasjoner oppstår.

Vi er alle enige om at eldreomsorgen
nå lider under prioriteringer og stram kommuneøkonomi.
Er det ikke nå på tide at også Regjeringen
og statsråden følger opp Fremskrittspartiets ønske
om en statlig fullfinansiering av
både eldreomsorg og skole, slik at vi slipper den ansvarspulveriseringen
som vi nå ser? Kommunene skylder på staten, og
staten skylder på kommunene. Nå må staten inn
med en fullfinansiering
av disse oppgavene, slik at vi slipper slike situasjoner som det
ble referert til i hovedspørsmålet.

 Det er mange store utfordringer i
eldreomsorgen fremover. Jeg tror ikke svaret på de
utfordringene er statliggjøring. Jeg tror svaret er å sørge
for at det er flere som ønsker å jobbe
i eldreomsorgen, at ressurser i dette landet blir styrt fra administrasjon
og over på tjenesteyting, og at vi får god balanse mellom
institusjonsplasser og en god hjemmebasert omsorg. Alt dette gjøres
faktisk bedre i kommunesektoren enn hvis det gjøres
av staten. Og det blir vel ikke mer penger av at staten
overtar det? I så fall burde svaret vært å gi
mer penger til kommunene over budsjettet. Da hadde de også laget
en bedre løsning.

Jeg ser at det er mange utfordringer vi er
nødt til å gjøre noe med, men jeg har også lyst
til å si at når vi i 2002 kom i en underskuddssituasjon,
var det bl.a. fordi vi fikk et høyt lønnsoppgjør
midt i året som gjorde det vanskelig for
kommunene å styre. Og det er dessverre
slik at et høyt lønnsoppgjør
(presidenten klubber) også går på bekostning
av tjenestene.

 Jens Stoltenberg – til
oppfølgingsspørsmål

Presidenten kommer til å være like
brutal mot alle når det gjelder taletiden. De
fleste her har så lang erfaring i Stortinget, særlig
med klokke og taletid, at de ser når tiden er ute.

 Jeg har et oppfølgingsspørsmål
til statsministeren.

Risenga sykehjem
har vært et flaggskip for dem som ikke bare ønsker
privatisering, men kommersialisering inn
i eldreomsorgen og sykehjemstjenestene. Private bedrifter har som
hovedmålsetting å tjene penger, å få avkastning
på investert kapital, og å gå med overskudd
og altså få inntjening. Det kan ikke være
hovedmålsettingen i eldreomsorgen. Der må kvalitet,
omsorg og nærhet være hovedmålsettingen.
Og det er det som er problemet med den økende
kommersialiseringen og privatiseringen vi nå ser innenfor
eldreomsorgen.

Dette har Bondevik tidligere advart
veldig kraftig mot, bl.a. i en gripende god kronikk, hvor han advarer sterkt
mot å la private kommersielle aktører få for
stor rolle innenfor eldreomsorgen. Han mener
at sykehjemspasienter i siste del av livet vil bli stelt av folk
som ikke har tid til å holde dem i hånden.
Kristelig Folkeparti vil derfor være
varsomme med å la kommersielle aktører ta over
innenfor helse- og sosialsektoren. (Presidenten klubber.)

Spørsmålet er om Bondevik
er enig med kommunalministeren, som oppfordrer til mer kommersiell
bruk (presidenten klubber).

 Unnskyld meg, Jens Stoltenberg. Dette med
taletiden gjelder deg også! (Munterhet i salen.)

 Jeg vil stå ved det jeg skrev i denne «gripende
gode» kronikken, som jeg fikk en så flott karakter
av fra representanten Stoltenberg.

Kommunene har jo en viss frihet på dette
området. Og det er klart at når de skal fastsette
anbudsbetingelser og avgjøre hvem som eventuelt
får et slikt oppdrag, så skal nettopp
kvalitet og omsorg være avgjørende kriterier
og ikke maksimal inntjening eller profitt for
dem som måtte få oppdraget. Så det er
opp til kommunene å være veldig strenge,
og det er min oppfordring at de skal være det, slik
at eldreomsorgen preges av kvalitet.

Derfor tror jeg ikke at private firmaer
her vil få eller bør få en
dominerende stilling. Jeg tror det offentlige i all hovedsak skal
drive dette. Det avgjørende er at det offentlige har ansvaret
for at det drives, og med kvalitet. Så får den
enkelte kommune innenfor disse rammer benytte den
friheten de har.

 Karin Andersen – til oppfølgingsspørsmål.

 Mitt spørsmål går også til statsministeren.

SV og statsministeren er enige om at det er
kvaliteten som er viktigst. Da har også statsministeren
og Regjeringen et ansvar for å definere den kvaliteten.
For det vil også styre ressursbehovet i kommunesektoren.

Slik det er nå, er det nesten ingen
som tjener på de private tilbudene. Hittil har det vært
urealistisk lave tilbud. De private tilbudene har vært
preget av konkurs og dårlige tilbud til brukerne samt avvikling,
og veldig mange kommuner og bydeler må ta over sykehjem
som har gått med underskudd. De problemene disse kommunene
får, kan veldig mange kommuner få etter
hvert hvis man fortsetter med Regjeringens løsning
med mer konkurranseutsetting.

Vil statsministeren ta ansvar for at kvalitetsmålene blir
satt først, og at vi etterpå definerer hvor mye
penger som skal til for å oppfylle disse kvalitetsmålene?

  Regjeringen tar ansvar når det gjelder
kvalitetsmål, både innenfor helsetjenesten
og i eldreomsorgen. Når det gjelder eldreomsorgen spesielt,
kommer det nå nye kvalitetsnormer som gir innhold til kvaliteten
i eldreomsorgen.

Hvis det blir slike erfaringer som det representanten Karin
Andersen nå refererte til, regner jeg med at det er noe
kommunene merker seg og tar konsekvensen av. Det finnes nok ikke bare
slike dårlige eksempel. Det finnes nok også noen
andre som er klart bedre. Men det er det offentliges ansvar å fastsette
kvalitetsnormer innenfor omsorgstjenestene.
Det ansvaret har selvsagt staten. Det ansvaret har kommunene, og
de må ta affære hvis det ikke holder
i praksis.

 Vi går til neste hovedspørsmål.

 Eg skal få stilla eit spørsmål
til kommunalministeren.

Regjeringa grunngir den knalltøffe
kommuneøkonomien
med fare for press i økonomien. Men det å gi
meir pengar til kommunane betyr at ein hindrar kutt og ikkje auka
aktivitet, og dermed ikkje press, medan det å gi skattelette
er å stimulera til større privat forbruk og dermed
bidra til press. Samla skattelette for 2002 og 2003 er minus investeringsavgifta
nær 11 milliardar kr. Folk med låg
inntekt har med Regjeringa og Framstegspartiet
sitt opplegg fått nokre hundrelappar, medan folk som tener ein
halv million kr, ifølgje tal frå Regjeringa har
fått 6 000 kr, og høgare inntekter
langt meir. Regjeringa har varsla 14 nye milliardar kr
i skattelette. Samtidig kjem meldingar om rekordstram kommuneøkonomi
med kutt i skule og omsorg. Meiner statsråden verkeleg
at barn og eldre skal ta kostnadene med Høgre sine
skatteløfte?

 Den viktigste delen av
de skattelettelsene denne regjeringen så langt har gjennomført,
har gått til næringslivet. Jeg må si
at jeg skjønner ikke en debatt som dreier
seg om at hvis vi har høye lønnskostnader
i dette landet, 36 pst. høyere enn gjennomsnittspartnerne
våre, skal vi bidra til at industrien også har
høyere kapitalkostnader, samtidig som vi sørger for
at vi får konkurranseulikhet på alle
områder, som fører til at bedriftene flytter raskere
ut. Derfor har det vært viktig å gjøre
en del av de skatteendringene for å stimulere til at bedrifter
blir i landet, sørge for at det er folk som er interessert
i å investere i norsk næringsliv. Hvis vi ser f.eks.
på fiskeindustrien, hadde det vært viktig at vi
hadde fått flere til å stille opp på det.

Jeg ser ikke det som en motsetning
til at vi også klarer å satse innenfor
kommunene. Kommunene har fått vekst i inntektene i år,
men utgiftene har vokst mer. Da er spørsmålet:
Er det viktigste å gi mer i inntekter
eller å ha en politikk som går til angrep
på hvordan utgiftene dannes? Det siste er det viktigste
for å få bedre kommuneøkonomi.

 Eg vil be statsministeren svara på eit
oppfølgingsspørsmål.

Regjeringa sin stramme kommuneøkonomi,
vedteken med støtte frå Framstegspartiet, inneber
over 100 stengde kyrkjer, reduksjon i kyrkjelege
stillingar, forslag om eigendelar ved vigsel og gravferd.
Senterpartiet ynskjer å slå ring
om ei open og inkluderande folkekyrkje. Vi opplever det absurd at
ei Kristeleg Folkeparti-leidd regjering ikkje eingong
kan syta for at ei slik fellesskapsordning som kyrkja er, er tilgjengeleg.
I tillegg er der stygge kutt overfor barn og unge. Vi vil ikkje
godta dette. Vi vil heller ikkje godta at Regjeringa snakkar
vekk skatteletten til aksjeutbytte og redusert toppskatt
med at han gjekk til næringslivet. Her er pengar som kan
fordelast betre. Meiner statsministeren at barn og eldre
no skal betala kostnadene med Høgre sine
skatteløfte?

 Svaret på det er selvsagt nei. Fire
femtedeler av skatte- og avgiftslettelsene har gått til
lettelser for bedriftene. Hadde vi ikke gitt dem, hadde
situasjonen for mange av dem vært enda vanskeligere
og kanskje ledigheten høyere. Jeg vet at det er partier
her på Stortinget som gjerne vil øke skatte- og
avgiftstrykket, også for næringslivet.
Det er å undergrave kampen mot arbeidsledigheten. Det ønsker
ikke Samarbeidsregjeringen. Det som har vært gitt av personskattelette,
har i stor grad vært gitt til dem med lave inntekter bl.a.
gjennom økt minstefradrag.

Jeg er glad for at Senterpartiet
vil slå ring om en åpen folkekirke. Det ønsker også Samarbeidsregjeringen.
Vi er i gang og ser spesielt på kirkeøkonomien.
Det er veldig ulike prioriteringer i kommunene på dette
området. Vi ser både på kortsiktige
og på langsiktige tiltak for å gi bedre
balanse i Den norske kirkes økonomi,
slik at vi skal unngå slike eksempel
vi har hatt noen av nå sist vinter, som også henger
sammen med den ekstreme situasjonen på kraftmarkedet og
strømprisene.

 Det blir oppfølgingsspørsmål – Reidar Sandal.

 Mange kommunar har svært trong økonomi.
Det rammar skuletilbodet til barn og unge. Dessutan slår
det svært negativt ut for tilbodet som eldre
og pleietrengande har sterkt behov for. Statsråd Solberg
har vore avvisande når desse forholda er blitt nemnde.
Nytt materiale viser at kvardagen er svært alvorleg i mange
kommunar. Underskota er store, og situasjonen har ikkje vore
så ille gjennom heile etterkrigstida, hevdar
Kommunenes Sentralforbund. Er statsråd Solberg like
avvisande som før til påpeikinga av pengemangel
i kommunane, eller er statsråden i det minste
blitt litt audmjuk overfor problema som eldre pleietrengande
slit med?

 Jeg er veldig ydmyk overfor de problemene som
er i kommunesektoren. Det er ingen tvil om at 2002 var et vanskelig år,
for man fikk mye høyere utgifter midt i året enn
det man hadde forutsatt. Derfor kom veldig mange i en underskuddssituasjon
fordi de hadde veldig kort tid til å ta inn igjen et rekordhøyt lønnsoppgjør
fremforhandlet av Kommunenes Sentralforbund. Jeg har lyst til å si
at jeg synes det er påfallende at en organisasjon som ramser
opp alle grunnene til hvorfor underskuddet er oppstått,
glemmer å nevne den ene grunnen som de selv hadde kontrollen
over som arbeidsgiverpart, og ikke nevner lønnsoppgjøret
som er det de fleste kommunepolitikere jeg møter, nevner
først på listen av hva som brakte 2002 i utakt.

Vi er nødt til å jobbe med å få brukt
ressursene bedre innenfor kommunesektoren,
få grep om utgiftsveksten i Norge som en helhet,
slik at de økte inntektene og den økningen
av penger som kommunesektoren faktisk får inn, går
til bedre tjenester og ikke bare til å dekke økte utgifter
i årene fremover.

 Karin Andersen – til oppfølgingsspørsmål.

 Jeg vil få lov til å følge
opp overfor statsministeren, for jeg syntes det var interessant i
stad å oppleve den forskjellen mellom statsministeren og
kommunalministeren når det gjelder synet på konkurranseutsetting
som et godt virkemiddel for å spare penger i kommunesektoren,
for det er jo det dette går ut på.

Jeg har lyst til å spørre
statsministeren om han deler det synet som kom fram i Nettavisen
i dag, nemlig at kommunalministeren også kan
tenke seg å kutte i kommunesektoren i revidert, slik at
presset på tjenestene blir enda verre enn det
de er i dag. Én av metodene kommunene da kan bruke, er f.eks. å effektivisere
skolestrukturen sin, legge ned en grendeskole. I mange tilfeller
er jo det som skjer da, at statsminister Bondeviks friskolelov gir
foreldrene mulighet til å opprette en privatskole, med det
resultat at staten har like store utgifter, kommunene sparer
ingen penger – og de sitter igjen med bare én
mulighet, å kutte i eldreomsorgen. Er statsministeren enig
i dette?

 Statsråd Solberg har ikke
vært intervjuet av Nettavisen. Hun
har ikke sagt det som representanten Karin Andersen nå refererer til,
ifølge henne selv i hvert fall, og det velger jeg å tro på.
Så dermed blir jo grunnlaget for spørsmålet
egentlig borte.

Vi har i budsjettavtalen med Fremskrittspartiet
sagt at vi skal ha en ny gjennomgang av kommuneøkonomien
i forbindelse med revidert nasjonalbudsjett. Som jeg har pekt på tidligere
i spontanspørretimen, er situasjonen foran revidert nasjonalbudsjett
ganske utfordrende, fordi noe av inntektene blir redusert,
og Stortinget har vedtatt og er i ferd med å vedta nye
utgiftsøkninger, som kan skape en sprekk. Det har vi tillatt
oss å si fra om og advare mot. Så skal vi samtidig
legge fram kommuneøkonomiproposisjonen for neste år.
I den forbindelse har kommunalministeren sagt, senest på TV
i går kveld, at det vil komme nye, friske penger til kommunesektoren.

 Marit Arnstad – til oppfølgingsspørsmål.

 Mitt oppfølgingsspørsmål
går også til statsministeren, for dette
handler om en alvorlig situasjon for kommuneøkonomien,
og dermed om det offentlige velferdstilbudet. Jeg er for så vidt
enig med kommunalministeren i at det er ikke bare
konkurranseutsetting som er problemet, men det er kommuneøkonomien
i sin helhet. Det er et tankekors når ordførere
fra Kristelig Folkeparti sier at man
hører statsministeren og Kristelig Folkeparti si
at kommuneøkonomien
skal være satsingsområde nr. 1 – og
så kommer kommunalministeren og varsler innstramminger.
Er det rart at man lurer på hvem som egentlig styrer?

Kristelig Folkeparti er
jo et parti som tradisjonelt har ønsket å balansere
det private forbruket i forhold til den offentlige velferden, ut
fra den erkjennelsen at hvis man slipper opp for mye i det private
forbruket gjennom skatteletter, har man mindre rom til
satsingen på offentlig velferd. Jeg er nødt til å spørre
statsministeren én gang til, ut fra det han har sagt tidligere
i dag: Hvordan ser statsministeren på det dilemmaet i forholdet mellom
privat forbruk og offentlig velferd, når Regjeringen allerede har
gitt 19 milliarder kr i skattelette og har lovt
titalls milliarder mer?

 Hadde vi ikke gitt disse skatte-
og avgiftslettelsene som for 4/5-dels vedkommende har gått
til næringslivet, kunne situasjonen for våre
bedrifter og sysselsettingen vært enda mer alvorlig
enn den er. Vi følger klare strategier for å bekjempe
ledigheten, for å ha en stram finanspolitikk som skal få ned
rente- og kronekurs, for skatte- og avgiftslettelser til bedriftene,
mer satsing på forskning og utvikling og en styrking av
Aetat. Dette er en aktiv kamp mot ledighet, og det er noe av det
viktigste for å beholde en sterk offentlig
velferd.

Rentereduksjonen på 1 pst.,
som vi har bidratt til, har for øvrig gitt kommunesektoren
en gevinst på ca. 800 mill. kr. Det hører også med
i bildet. Jeg vet om flere kommuner som nå ser dette som
et klart bidrag.

Samarbeidsregjeringen og Kristelig
Folkeparti står, siden det ble spurt spesielt
om det, for en videreutvikling av velferdssamfunnet, og vi er fullstendig
klar over at kommuneøkonomien
i så måte er viktig. Derfor er vi også opptatt
av å bringe en balanse mellom
inntekter og utgifter i kommunesektoren, og det arbeidet er i gang.

 Tiden for den muntlige spørretimen
er omme. Vi går over til den ordinære spørretimen.





                    
                    
                    

 Det blir en god del endringer i den
oppsatte spørsmålslisten, og presidenten viser
i den sammenheng til den oversikt som er omdelt på representantenes plasser
i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Signe Øye til finansministeren, er overført til sosialministeren
som rette vedkommende. Etter anmodning fra sosialministeren
blir dette spørsmålet flyttet og besvart før
spørsmål 15, som skal besvares av samme statsråd.

Spørsmål 3, fra representanten
Karita Bekkemellem Orheim til justisministeren, bortfaller, da spørreren ikke er
til stede.

Spørsmål 6, fra representanten
Ola D. Gløtvold til justisministeren, er overført
til samferdselsministeren som rette vedkommende. Spørsmålet
blir imidlertid besvart av kommunal- og regionalministeren på vegne
av samferdselsministeren, som er bortreist.

Spørsmål 19, fra representanten
Knut Storberget til samferdselsministeren, er trukket.

Spørsmålene 20 og 21, fra
henholdsvis representantene Arne Sortevik og Torbjørn
Andersen til kommunal- og regionalministeren, blir etter
anmodning fra statsråden flyttet og besvart etter
spørsmål 6, som skal besvares av samme statsråd.

Spørsmål 22, fra representanten
Trine Skei Grande til forsvarsministeren, utsettes til neste spørretime,
da statsråden er bortreist.

Spørsmål 23, fra representanten
Øyvind Korsberg til miljøvernministeren, vil bli besvart
av nærings- og handelsministeren på vegne av miljøvernministeren,
som er bortreist.

 Spørsmål 1 vil
bli besvart senere.





                    
                    








        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 20


    
        

Spørsmål 21


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 1


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 22


    
        

Spørsmål 23


    



                    

 Dette spørsmålet
bortfaller, da spørreren ikke er til stede.

Kjell Engebretsen hadde
her overtatt presidentplassen.





                

 Dette spørsmålet,
fra representanten Ola D. Gløtvold til justisministeren,
er overført til samferdselsministeren som rette vedkommende.
Spørsmålet vil imidlertid bli besvart at kommunal-
og regionalministeren på vegne av samferdselsministeren,
som er bortreist.

 Jeg har følgende spørsmål som
jeg ønsket å stille justisministeren,
men som er overført til samferdselsministeren, og som nå skal
besvares av kommunal- og regionalministeren:

«Ved flere anledninger er det rettet
søkelys mot sjåfører som har kjørt
i ruspåvirket tilstand, dette gjelder også for
personer som er i behandling med metadon.

Hva vil statsråden gjøre
med dette forholdet?»

 Mye tyder på at det de siste årene
har vært en betydelig økning i antall sjåfører
som er påvirket av andre rusmidler enn alkohol.
Andelen førere som tas under påvirkning av andre
rusmidler, er nå tilnærmet lik antallet alkoholpåvirkede
førere. Det totale antallet ruspåvirkede førere
har imidlertid ikke endret seg noe særlig.

Ruspåvirkede sjåfører
er et alvorlig trafikksikkerhetsproblem, enten påvirkningen
skyldes alkohol eller andre berusende eller
bedøvende stoffer. I løpet av vårsesjonen tar
samferdselsministeren derfor sikte på å presentere
for Stortinget tiltak som kan begrense bruken av andre
rusmidler i trafikken.

Arbeidet mot ruspåvirket kjøring
er en viktig del av Regjeringens trafikksikkerhetsarbeid. I Nasjonal
handlingsplan for trafikksikkerhet på veg 2002–2011
er arbeidet mot ruspåvirket kjøring blant satsingsområdene. Samferdselsministeren
vil særlig legge vekt på at ressursene til ruskontroller
skal økes i de kommende årene.

Politiet skal også,
i samarbeid med påtalemyndigheten,
utvikle og teste nye «narkometer» til bruk i politiets trafikktjeneste.

Norge har pr. i dag mangelfull statistikk
over alkohol- og rusmiddelrelaterte trafikkulykker. Slik statistikk
er viktig fordi den kan gi økt kunnskap om sammenhengen mellom
rusmidler og trafikkulykker, og dermed gi bedre grunnlag
for å vurdere hvilke tiltak som bør settes i verk. Samferdselsministeren
vil derfor i samarbeid med berørte
instanser arbeide for at denne statistikken
forbedres.

I den gruppen som tas for kjøring
under påvirkning av andre stoffer enn alkohol,
finner man mange misbrukere. Et stort antall av disse tas for ruspåvirket
kjøring gjentatte ganger. Når det gjelder denne
gruppen av førere, står vi overfor et generelt
behov for rehabilitering. Samferdselsmyndighetene samarbeider derfor
nært med sosial-, helse- og justismyndighetene for å redusere
problemet med ruspåvirket kjøring.

 Jeg takker kommunal- og regionalministeren
for svaret, men jeg ønsket mer tilnærming til
problemet med narkotiske stoffer.

Vi vet at i 2002 ble nærmere 2 000 bilister
tatt med rohypnol i blodet. Det er en økning på fire
ganger det som var antallet for fire år siden.
Vi vet også at andre stoffer, som amfetamin
og hasj, øker veldig sterkt. Det blir en dårlig
trøst at det samlede antall ruspåvirkede bilførere ikke
har steget noe særlig, når vi vet at det er gjort
såpass mye for å prøve å få ned
kjøring i alkoholpåvirket tilstand, bl.a. med
en betydelig lavere promillegrense.

Jeg har lyst til spørre hva som konkret
gjøres i et samarbeid mellom
helse-, sosial-, justis- og samferdselsmyndigheter på dette
området nå. Det er ikke nok, synes jeg, å vise
til den planen som skal komme fra Samferdselsdepartementet.
Dette er et stort problem, ikke minst fordi metadon brukes
i behandling av rusmiddelmisbrukere og er da et direkte virkemiddel
som brukes i offentlig regi.

Jeg synes også at Rettstoksikologisk
institutt er interessant i denne sammenhengen.
Hvordan er betalingsordningen der når det gjelder prøver?

 Jeg må innrømme at jeg ikke er
forberedt på å svare på det siste spørsmålet,
om betalingsordningene for prøver knyttet til dette.

Jeg vil understreke det som er sagt, at det
skal legges frem for Stortinget en plan med tiltak i løpet
av vårsesjonen, nettopp for å begrense
bruken av rusmidler i trafikken. Dette er et arbeid hvor man jobber
i nær tilknytning til sosial-, helse- og justismyndighetene
for å redusere problemet med ruspåvirket
kjøring. I det samarbeidet er det helt
nødvendig at man overfor de gruppene som får hjelp
ved å bruke andre typer narkotiske
stoffer i en rehabiliteringsprosess, vurderer om man fortsatt skal
ha sertifikat og ha lov til å kjøre i en slik
periode. Jeg antar at man vil komme tilbake til en rekke av disse
tiltakene i den planen som kommer.

Nå er det slik at Rettstoksikologisk
institutt i 2002 fant ca. 102 tilfeller hvor det var spesielt
mistanke om at metadon var innblandet i forbindelse med kjøring
i påvirket tilstand.

 Jeg takker for oppfølgingssvaret.

Jeg synes nok at en del av de tingene jeg konkret
har spurt om, er veldig relevante og interessante i sakens anledning,
og det var derfor jeg stilte spørsmålet til justisministeren.

Dette med bruken av Rettstoksikologisk institutt
bl.a. har vært en sak i denne sal tidligere i forhold til
hvem som skal betale for de prøvene, og Senterpartiet
la inn budsjettmidler for to år siden slik at politiet
skulle kunne bruke dette instituttet til prøver
nettopp når det gjelder disse typer rusmidler
og kjøring. Spørsmålet er fortsatt: Hvem
betaler, og hvilke konsekvenser får det at betalingsordningen
er slik og sånn?

Jeg synes også det er litt
rart at justisministeren ikke stiller opp og svarer på dette
spørsmålet, når vi vet at Justisdepartementet
skal være med i en stor konferanse som Trafikksikkerhetsutvalget
i Østfold har til uken, der bl.a. Justisdepartementet skal gjøre rede
for hva som gjøres politisk i forhold til lovverket og
testmetoder med hensyn til medikamentbruk i forbindelse med bilkjøring.
Jeg tror det er veldig viktig å få dette på plass
fort, for utviklingen er galopperende når det gjelder sammenhengen mellom
misbruk og tragiske uhell.

 Det er ingen tvil om at også Regjeringen
mener at dette er viktig. Det er også derfor samferdselsministeren
nå varsler at det skal legges frem en tiltaksplan overfor
Stortinget. Man er ikke ferdig med å gjøre alle
valgene i forhold til hvilke tiltak som er de viktigste
og som har høyest prioritet, men man må ta
det med at det kommer til Stortinget på et tidspunkt. Det
er viktig at man vurderer hva slags tiltak som har best effekt,
og at man ikke ser ensidig på enkelte deler av
tiltakene.

Så skal jeg sørge for at
det spørsmålet som jeg ikke kan svare
på, som dreier seg om betalingssystemene, skal representanten
få et godt svar på i form av et skriftlig svar
fra angjeldende statsråd.

 Vi går da til spørsmålene
20 og 21.





                

 Dette spørsmålet
er trukket tilbake.

Spørsmålene 20 og 21 er besvart
tidligere.





                

 Dette spørsmålet
er utsatt.





                

 Dette spørsmålet,
fra representanten Øyvind Korsberg til miljøvernministeren,
vil bli besvart av nærings- og handelsministeren på vegne
av miljøvernministeren.

 «Terje Skjeggedal, forsker ved
Nord-Trøndelagsforskning, skrev i Nationen 14. mai 2002: «Observasjoner
av naturen vil alltid være preget av verdiene
og interessene til den som observerer.» Videre at det er
stor oppmerksomhet viet «de inngrepsfrie områder»,
men at det «finnes svært liten dokumentasjon og vurderinger
av hvordan de inngrepsfrie områdene faktisk fungerer som
verktøy for naturforvaltning».

Gjennomfører statsråden noen
uavhengige evalueringer av effekten av dagens vernearbeid?»

 Jeg har den glede på vegne av miljøvernministeren å fremføre
følgende svar til representanten:

Det er utarbeidet en oversikt over inngrepsfrie
områder i Norge, i forkortet versjon også kalt
INON-prosjektet. Direktoratet for naturforvaltning har laget en
oversikt med bakgrunn i avstand fra tyngre tekniske inngrep.

Hovedmålsettingen med dette kartprosjektet
er å styrke beslutningsgrunnlaget i kommuner, fylker og
stat ved areal- og ressursdisponering og ved behandling av enkeltsaker.
Oversikten viser at siden år 1900 har inngrepsfrie områder
i Norge blitt redusert fra 50 pst. til ca. 12 pst.
i 1998. For Sør-Norge er det bare ca. 5 pst.
igjen.

Vern etter naturvernloven er ett
av mange virkemidler i arbeidet med å sikre verdiene i
norsk natur for ettertiden. Målet er å sikre et
representativt utvalg av de ulike naturtyper. Gjennomføringen
av vern av Forollhogna, utvidelsen av Dovrefjell-Sunndalsfjella
og Rondane nasjonalparker, og ved dette sikring av bl.a.
villreinens og fjellrevens leveområder, er gode
eksempler på dette. Erfaringene viser
at det er stort sammenfall mellom de områder
som er vernet, eller vurderes vernet, og registreringene
av inngrepsfrie områder. Det trengs imidlertid mange ulike
fagundersøkelser av plante- og dyreliv, geologiske forekomster,
landskapsstudier m.v. som grunnlag for utvelgelse av det enkelte
område. Alle disse opplysningene sammen med informasjon
om andre interesser knyttet til området
gir oss grunnlag for å ta en beslutning om og på hvilken måte
et naturområde
skal sikres.

Bruken av opplysninger om inngrepsfrie områder
vil fortsatt være et viktig verktøy
for naturforvaltningen. Som alle andre verktøy
er også dette under løpende vurdering
med tanke på forbedringer. Innen utgangen av inneværende år
skal Direktoratet for naturforvaltning ha revidert naturbasen for
inngrepsfrie naturområder.

Det er ikke laget noen
totaloversikt som viser de ulike effektene av verneplanarbeidet.
De ulike konsekvenser av vern blir avdekket i forbindelse med grundige
medvirkningsprosesser i den enkelte vernesak.

Vi vet imidlertid at man gjennom verneplanarbeidet sikrer
viktige deler av norsk natur for ettertiden, som gir oss naturopplevelser. Ikke
minst sikrer disse områdene fremtidige generasjoner valgmuligheter.

Avslutningsvis vil jeg peke på at
vern av natur også kan være
et bidrag til en bærekraftig verdiskaping
i våre distrikter. Ett opplegg for dette skal
Regjeringen presentere for Stortinget senere i år. Verneplanarbeidet
har mange positive konsekvenser for den enkelte innbygger og stor
betydning for Norge som troverdig miljønasjon.

 Jeg takker statsråden for svaret.

Ettersom jeg skjønte, er det ikke
gjort så veldig mye uavhengig evaluering av effekten av
dagens vernearbeid. Det tror jeg er ganske viktig, i og
med at man fra Regjeringens side har satt i gang en voldsom
verneprosess både til lands og til vanns.

Det er flere som har vært inne
på denne problematikken, bl.a. Jon Teigland, som er forsker
ved Vestlandsforsking. Han sa i «Firda» den
24. april 2002:

«Eg
sit med eit inntrykk av at forvaltinga i mange tilfelle
er meir oppteken av vern enn av forvalting».

Da vil jeg spørre statsråden:
Vil Regjeringen foreta noen evaluering
av nytteverdien av tidligere vernevedtak?

 Først og fremst er jeg jo fullstendig
enig med spørreren i den beskrivelsen at det er foretatt
betydelige verneinngrep både til lands og til vanns. Jeg
antar at vi kanskje også er enige om at det har
vært nødvendig, og fremdeles er nødvendig.
Så kan man diskutere omfanget av det og ikke
minst mulighetene til det å drive næringsvirksomhet,
bærekraftig næringsvirksomhet, i de områdene
som er vernet.

Når det gjelder om Regjeringen har
planer i forhold til evaluering, må jeg si her jeg står:
Det kan jeg ikke svare på, i den forstand at
dette er miljøvernministerens ansvarsområde. Spesifikke
tilleggsspørsmål må jeg få lov til å viderebringe,
og de kan selvfølgelig besvares i ettertid relativt konkret.
Enten er det slik, eller så er det ikke slik.
Jeg kan beklageligvis ikke svare på det her på stående
fot.

 Jeg takker for svaret og skjønner
selvsagt at det kan være vanskelig å svare
i forhold til en annen statsråds fagområde.

 Men som næringsministeren kjenner
til, er det jo ofte konflikt mellom lokaldemokrati
og lokale vedtak og næringsinteresser med hensyn til å drive
næringsvirksomhet i vernede områder. Det er jo
verdiskaping og viktige arbeidsplasser det her
er snakk om. Et av eksemplene er midlertidige sikringssoner for
laksefisk, som har vært i 13 år, der det ikke
har vært forsket på om det har gitt resultater eller
ikke. Nå ble dette riktignok avviklet i går, men
erstattet av et nytt vern, som har et nytt navn, så konsekvensene
er akkurat de samme. Vil Regjeringen sikre at det blir
foretatt en kritisk gjennomgang av vernesaken for å dokumentere
om vernet har hatt noen særskilt betydning for
selve vernevedtaket, slik som for nasjonale laksefjorder, som ble
vedtatt i går?

 Det jeg i hvert fall kan svare på,
er at det er en iboende konflikt mellom verning, lokaldemokrati
og næringsutøvelse i disse områdene.
Det kjenner jeg veldig godt til etter mange år
i lokalpolitikken, også som ordfører,
og som næringsdrivende. Jeg tror nok at man, uansett på hvilken
stol man måtte sitte, må erkjenne at det både
er behov for lokaldemokrati, for næringsutvikling i distriktene
og for vern. Det gjelder å finne balansen. Etter
mitt skjønn erkjenner Regjeringen fullt ut alle
disse tre forholdene, og jeg føler vel at den balansen
som vi har funnet også hva gjelder laksefjorder og
verning av områder som villaksen skal
og må ha, samtidig gjør det levelig å drive
lakseoppdrett. Det ville etter mitt skjønn være
uansvarlig ikke å ha den innfallsporten at man
skal evaluere, og jeg vil si at evaluering er
viktig, ikke minst i forbindelse med beslaglegging av
store områder hvor man skal forby næringsvirksomhet
i distriktene. Så jeg vil definitivt mene at
det er riktig å foreta slik evaluering.

 Sak nr. 1 er dermed ferdigbehandlet.





                

 Det foreligger ikke
noe referat.

Presidenten må spørre representanten
Korsberg om han ønsker ordet før møtet
heves, ettersom han er eneste representant i salen!

 Det ønsker Korsberg ikke!





                    
                    
                    

