  Representanten Bjørn 

Hernæs

, som har vært permittert,
har igjen tatt sete.

Det foreligger to permisjonssøknader:

		fra den norske delegasjon til Europarådets
2000-sesjon, 1. del, i Strasbourg, undertegnet av delegasjonens leder,
stortingsrepresentant Tom Thoresen. Søknaden gjelder permisjon
for representantene Aud 

Blattmann

, Lars 

Rise

, Jan 

Simonsen

,
Anita Apelthun

 Sæle

 og Tom 

Thoresen

 i tiden fra og med 26. januar
til og med        28. januar.

		fra Senterpartiets stortingsgruppe om sykepermisjon for
representanten Anne Enger 

Lahnstein

 i
tiden fra og med 26. januar og inntil videre.

Disse søknader foreslås behandlet
straks og innvilget. – Det anses vedtatt.

Fra første vararepresentant for Hordaland
fylke, Kurt-Arne 

Langeland

, foreligger
søknad om å bli fritatt for å møte
under representanten Anita Apelthun Sæles permisjon i tiden
fra og med 26. januar til og med 28. januar, på grunn av
sykdom.

Etter forslag fra presidenten ble enstemmig
besluttet:

1.		Søknaden behandles straks
og innvilges

2.		Følgende vararepresentanter innkalles for å møte
i permisjonstiden: 

For Vest-Agder fylke: Rolf Terje 

Klungland

For Akershus: Tron Erik 

Hovind

For Hordaland fylke: Kari 

Sørheim

For Oslo: Ann Kathrine 

Tornås

For Rogaland fylke: Torill Haaland

 Horpestad

For Østfold fylke: Morten 

Olsen

3.		Ann Kathrine Tornås innvelges i Lagtinget for
den tid hun møter for representanten Lars Rise.

  Rolf Terje Klungland, Tron Erik
Hovind, Kari Sørheim, Ann Kathrine Tornås, Torill
Haaland Horpestad og Morten Olsen er til stede og vil ta sete.

Fra Statsministerens kontor foreligger følgende
brev til Stortinget, datert 21. januar 2000:

«I statsråd
for H.M.Kongen holdt på Oslo slott      21. januar 2000
kl. 1100 er bestemt:

Statsråd Peter Angelsen gis etter
søknad avskjed i nåde fra embetet som medlem av
Kongens råd med virkning fra fredag 21. januar 2000 kl.
1400.

Adm. dir. Lars Peder Brekk utnevnes til embetet som
medlem av Kongens råd og overtar styret av Fiskeridepartementet
med virkning fra fredag 21. januar 2000 kl. 1400.

Statsråd Kåre Gjønnes
oppnevnes som Norges representant i Nordisk Ministerråd
med den særlige oppgave å ha ansvaret for samordningen
av nordiske samarbeidsspørsmål.

Statssekretær Terje Lorentz Magnussen
gis etter søknad avskjed i nåde fra embetet som
statssekretær i Fiskeridepartementet med virkning fra fredag
21. januar 2000 kl. 1400.»

Presidenten foreslår at det refererte
brevet vedlegges protokollen. – Det anses vedtatt.

Valg av settepresident

  Presidenten vil foreslå at
det velges en settepresident for Stortingets møte i dag – og
anser det som vedtatt.

Presidenten ber om forslag på settepresident.

  Jeg tillater meg å foreslå Ursula Evje.

  Ursula Evje er foreslått
som settepresident. – Andre forslag foreligger ikke, og
Ursula Evje anses enstemmig valgt som settepresident for dagens
møte.

Representanten Siv Jensen vil framsette et
privat forslag.

  På vegne av stortingsrepresentantene
Carl I. Hagen, Jan Simonsen og meg selv vil jeg sette fram forslag
om å be Regjeringen skjerpe håndteringen av menneskesmugling.

 Forslaget vil bli behandlet på reglementsmessig
måte.





                    
                    
                    

  Stortinget mottok mandag meddelelse fra
Statsministerens kontor om at følgende statsråder
vil møte til muntlig spørretime:

		statsråd Magnhild Meltveit
Kleppa

		statsråd Dagfinn Høybråten

		statsråd Åslaug Marie Haga

De annonserte regjeringsmedlemmer er til stede,
og vi er klar til å starte den muntlige spørretimen. 

De representanter som i tillegg til de forhåndspåmeldte ønsker å stille
hovedspørsmål, bes reise seg.

Vi starter da med første hovedspørsmål,
som vil bli stilt av representanten Per Sandberg.

  Jeg vil gjerne få lov til å stille spørsmål
til kulturministeren. 

Tre ulike kulturprosjekt i Iran er til vurdering
i Utenriksdepartementet. Det er et utvekslingsprosjekt med kvinnelige
malere, koreografen Jo Strømgrens mulige deltakelse ved
en festival og fremvisningen av Juni Dahrs forestilling «Ibsens
kvinner». Dette kommer som et initiativ etter
at Utenriksdepartementet i 1998 signaliserte at norske kulturarbeidere
var hjertelig velkomne til å søke om penger til
fremstøt overfor Iran. Foreløpig er det ikke brukt
noe fra UDs pengesekk til fremming av norsk kultur i Iran. Men dette
ser altså ut til å skje nå. Vet statsråden
hvor mye midler UD har tenkt å bruke til et slikt prosjekt,
og hva mener statsråden generelt om å fremme norsk
kultur i Iran? – 

  Jeg skylder å gjøre oppmerksom
på at vi har en arbeidsdeling mellom Kulturdepartementet
og Utenriksdepartementet som tilsier at Kulturdepartementet har
ansvar for kulturen i Norge og i de nordiske land, og at kulturaktiviteter
utenfor Norden tilligger utenriksministeren. 

Når det er sagt, er det riktig som
representanten Sandberg sier, at det kan synes som at det ligger
an til at det nå gjennomføres kulturtiltak i Iran.
Det har vært en diskusjon om dette tidligere. Mitt utgangspunkt
er at jeg legger til grunn Utenriksdepartementets vurderinger i forhold
til om kulturaktiviteter i Iran bør foregå, og
vurderingene i Utenriksdepartementet er at det er tillatelig ut fra
den utviklingen som dog har funnet sted i Iran. Rent prinsipielt
vil jeg si at det selvsagt er situasjoner og det eksisterer land
hvor kulturaktivitet og kulturutveksling kan være uheldig,
fordi det kan være slik at kulturutvekslingen virker regimeunderstøttende,
og det finnes land i verden hvor vi ikke ønsker å bidra
til regimeunderstøttelse. Men, som sagt, i forhold til
den konkrete saken når det gjelder Iran, legger jeg til
grunn de vurderingene som er gjort i Utenriksdepartementet. 

  Jeg takker for svaret. Jeg ser også at
lederen i Norges Kunstnerråd mener at norske kunstnere
som reiser til Iran, må uttrykke seg kritisk til fatwaen
mot Salman Rushdie og vurdere de etiske sidene ved å besøke
et regime som tidligere har dømt en kunstner til døden.
Vi kjenner alle til Norges forhold til Iran, som kulturministeren
også var inne på, særlig etter at Khomeini
utstedte dødsdommen over Salman Rushdie. Men av hensyn
til et konservativt muslimsk samfunn må altså de
norske forestillingene som skal fremme norsk kultur, redigeres for å tilpasses
forholdene i det muslimske samfunnet. Blir det norsk kultur som
fremmes i disse prosjektene når de blir redigert på denne
måten? Mener virkelig statsråden fortsatt at norske
skattebetaleres penger skal brukes til å sende kunstnere
for å opptre i et samfunn av denne arten? Finner statsråden
ingen betenkeligheter ved det? Fremskrittspartiets syn på dette
er selvfølgelig at dette skulle det ikke blitt noe av. 

  I kulturutvekslingssammenheng kan man operere
med veldig ulike tiltak. I en situasjon hvor vi snakker om enkeltkunstnere
som vil dra til et land som Iran og presentere sin kunst og hente inspirasjon
fra miljøer i landet som kan gi slik inspirasjon, ser jeg
det som mindre problematisk enn at man gjennomfører store
tiltak, som som sagt kan virke regimeunderstøttende.
Så er jeg klar over at det finnes noen grenser her, og
de må man vurdere i hver enkelt situasjon. Men jeg vil
ta avstand fra at man skal redigere de holdninger og synspunkter
som skal bli fremmet. Noe av styrken vil jo nettopp være
at kunstnerne vil kunne gjøre det klart hva som er deres
holdning, også til spørsmål som inkluderer
fatwaen. 

  Vi går da videre til neste
hovedspørsmål.

  Spørsmålet går
til helseministeren.

Svært mange av landets sykehus planlegger
nå svære kutt i tilbudet til pasientene, noe som
Stortinget forutså ville skje med Regjeringens budsjettopplegg.
Derfor sa et enstemmig storting at Regjeringen raskt måtte
komme til Stortinget med forslag om styrking av driften, og at dette ikke
kunne vente til revidert nasjonalbudsjett til våren, altså i
mai–juni. Dokumentasjonen på at det går
så galt som vi forutså, er dessverre overveldende.
I Sunnmørsposten for i går stod det: «Ubalansen
lik drifta av to sjukehus.» Dette skyldes delvis
underfinansiering av pasientbehandlingen. Er ikke helseministeren
bekymret for at den planlagte nedlegging av avdelinger, avlysninger
av planlagte behandlinger og operasjoner og kutting av grunnleggende
tilbud til pasientene vil svekke vårt helsevesen vesentlig?

  Svaret på representanten Kristoffersens
spørsmål er ja. Derfor arbeider jeg helt i tråd
med det et samlet storting var enig om den 14. desember
i fjor, da vi behandlet budsjettet for 2000. Det skjer gjennom et
nært samarbeid med Kommunenes Sentralforbund, med regionsykehusene
og sykehuseierne for øvrig, og vi trekker inn forskningsmiljøer
og legger til grunn regnskapsmateriale som etter hvert kommer fra fylkeskommunene.
Denne prosessen er i meget godt gjenge, og jeg tar sikte på å fremme
en proposisjon for Stortinget i god tid før revidert nasjonalbudsjett,
slik jeg lovte i budsjettdebatten. Det dokumentet skal gi det nødvendige
grunnlaget for at siktemålet som har ligget i budsjettet
hele tiden, om en fortsatt vekst i pasientbehandlingen, skal kunne
opprettholdes.

La meg også si at når det
gjelder de konkrete forhold som representanten Kristoffersen viser
til, har vi tilsynsmyndigheter som systematisk skal følge
utviklingen ved sykehusene og si fra dersom utviklingen overskrider
de grenser for forsvarlighet som er fastsatt i loven. Det gjelder
også fylkeslegen i Møre og Romsdal.

  Jeg må tillate meg å minne
helseministeren om at raskt er raskt, og når en ikke kan
vente til revidert nasjonalbudsjett, betyr jo det at dette må legges
fram langt tidligere. Det kan umulig være slik at departementet
har så dårlig oversikt over utgiftssiden ved sykehusene
at en trenger så lang tid på å dokumentere
hva som faktisk trengs av penger for å sikre det Stortinget
sa om 2 pst. vekst i pasientbehandlingen. 

Jeg har med stor overraskelse registrert at
statsminister Bondevik i et intervju i jula i en avis i Møre
og Romsdal sa følgende:

«Jeg
ser sjukehusenes behov, men saka kommer først opp i forbindelse
med revidert nasjonalbudsjett til våren».

Dette er sterkt i strid med det Stortinget
har sagt, og jeg må igjen utfordre helseministeren: Når
har Regjeringen tenkt å følge opp Stortingets
enstemmige vedtak om en rask behandling – og lenge før
revidert nasjonalbudsjett?

  Jeg har til hensikt å følge
opp det jeg sa i Stortinget, og som også var sterkt understreket
fra Arbeiderpartiets representanter i debatten. Representanten Øyangen
sa:

«Statsråden
har nå varslet at han kommer tilbake til Stortinget med
en redegjørelse, slik Stortinget har bedt om. Et par partier
har sagt at det må skje i løpet av mars. Jeg vil
understreke at også for Arbeiderpartiet haster dette».

Svaret mitt på tilleggsspørsmålet
er at den egne saken som Stortinget har bedt om, kommer i løpet
av mars, slik flere i debatten tok opp.

 Det bli oppfølgingsspørsmål – Harald
T. Nesvik.

  Jeg vil for det første si at i Sunnmørsposten
samme dag som Asmund Kristoffersen viste til, står det
følgende:

«Må gjøre
det umulige».

Det er sykehusdirektøren ved Sentralsjukehuset
i Møre og Romsdal som gir uttrykk for dette.

Her må man velge mellom hva man skal
gjøre for å prøve å få et
fylkesbudsjett i balanse. Kvinneklinikken ved Sentralsjukehuset
står for nedleggelse hvis man ikke klarer å finne
andre innsparingstiltak ved dette sykehuset. 

Spørsmålet mitt til helseministeren
er som følger: Selv om man kommer i mars med disse pengene
som helseministeren viser til, vil det da være nok til
at de enkelte sykehus kan opprettholde driften sin på et
forsvarlig nivå, eller vil man nok en gang komme i den
situasjon at det ikke er nok penger til bl.a. å kunne drive
kvinneklinikken ved Sentralsjukehuset i Møre og Romsdal?

  Jeg fastholder det jeg hele tiden har sagt,
at denne gjennomgangen som vi nå gjør, og som
Stortinget har bedt om – og som vi gjør til punkt
og prikke, slik man ble enig om i desember – bl.a. har
som siktemål at man skal klarlegge grunnlaget for det som
var forutsetningen i budsjettet for 2000, nemlig en fortsatt vekst
i behandlingsaktiviteten på 2 pst. Og en vekst
i behandlingsaktiviteten innebærer jo ikke en reduksjon
i behandlingsaktiviteten, slik representanten Nesvik viser til. 

Fylkeskommunene må forholde seg til
Stortingets behandling av statsbudsjettet og til de signaler som
ble gitt der, og de må legge sine planer i henhold til
det. I det budskapet ligger det også en klar forpliktelse
fra Stortingets og Regjeringens side til å foreta denne
gjennomgangen med det siktemålet at den tilsiktede aktivitetsvekst skal
kunne oppnås.

  Olav Gunnar Ballo – til
oppfølgingsspørsmål.

 Man er kommet i en bordet fanger-situasjon
når det gjelder sykehusene og tilførsel av ekstra
ressurser til dem, og det er åpenbart at her er det nødvendig å ta
et krafttak. Det vil også SV være enig i. 

Man ser likevel en sammenheng med kommunehelsetjenesten
og stor mangel på primærleger i en rekke norske
kommuner. Man ser også at det har vært reduksjon
i tilbudet bl.a. når det gjelder sykestueplasser eller
akuttbehandlingsplasser ved sykehjemmene. Og her synes det å være
en åpenbar sammenheng. Man ser det f.eks. i forbindelse
med influensaepidemien at mange har måttet bli innlagt
på sykehus for å få behandling der, der
man under andre omstendigheter kunne ha foretatt behandlingen ute i
kommunene, av kommunelegen, og ved akuttplasser ved sykehjem eller
ved sykestueplasser. 

Mitt spørsmål til helseministeren
er: Selv om man nå må ta et krafttak for sykehusene
for å få rettet opp i denne krisen, ser helseministeren
en sammenheng med manglende ressurser i kommunene, og
at det vil være nødvendig også for å løse
kriser ved sykehusene å få til et løft innenfor
primærhelsetjenesten på sikt?

  Det er klart at det er en nær sammenheng
mellom det å ha en god primærhelsetjeneste og
det at sykehusene fungerer godt. Det er bl.a. viktig for selve den
portåpnerfunksjonen som primærlegetjenesten har
inn mot sykehusene. Det er viktig for å sikre at behandling
skjer på lavest mulig effektive nivå og for at
vi ikke må ty til sykehusbehandling av mangel på adekvat
tilbud i primærhelsetjenesten når det er det som
er det riktige. Det er også viktig i forhold til det forebyggende
arbeidet, og derfor vil vi sette mye inn på at primærlegetjenestens
behov og primærhelsetjenestens behov blir godt ivaretatt
gjennom den reformen som vi nå planlegger i legetjenesten,
gjennom personelltiltak og gjennom den meldingen om hele akuttkjeden
som vi planlegger å legge fram for Stortinget i vår.

  Vi går da videre med hovedspørsmål.

  Jeg har et spørsmål til
helseministeren.

I går var det igjen et oppslag i Aftenposten
om den alvorlige og uholdbare situasjonen for syke og for tidlig fødte
barn, spesielt i østlandsområdet. En mor ble fraktet med
helikopter fra Rikshospitalet til Haukeland Sykehus, hvor hun ble
forløst ved keisersnitt. Etter to dager ble mor og barn
sendt tilbake til Ullevål, men på grunn av plassmangel
ble de fraktet videre til Lillehammer sykehus. Hun måtte
altså innom fire sykehus og reise 1 300 km
før hun fikk et tilbud. 

Sist onsdag tok jeg også opp dette
spørsmålet med helseministeren. Mitt spørsmål
er hva som kom ut av det møtet som helseministeren viste
til. Og når kan helseministeren garantere at gravide med
komplikasjoner ikke lenger blir kasteball mellom sykehusene? 

  Den situasjonen representanten Sjøli
beskriver, er ikke verdig vårt helsevesen. Derfor har jeg
også grepet fatt i den fra sentralt hold. 

Det var i går et møte mellom
alle berørte parter: de to helseregionene dette berører,
regionsykehusene og de fylkeskommunale myndigheter. På dette
møtet ble man enig om å sette inn det man kan
på kort sikt i forhold til å intensivere det pågående
samarbeidet for å utnytte tilgjengelig kapasitet i helseregionene
på tvers av fylkesgrensene, og videre prioritere arbeidet
med å rekruttere pleiepersonell – som er en del
av problemet både i Norge og i utlandet – inn
mot de aktuelle sykehusene. Dernest ble man enige om å sette
ned to meget hurtigarbeidende grupper som innen 10. februar skal
ha utredet for det første kapasitetsbehovet for intensivbehandling
av nyfødte i de to helseregionene, og for det andre behovet
for kompetanseoppbygging for sykepleiere ved nyfødtseksjonene.
Vi har videre lagt opp til at en raskt etter at disse arbeidsgruppene
har sluttført sitt arbeid, som altså skal skje i
løpet av 14 dager, skal ha et nytt møte i Sosial-
og helsedepartementet for å ta stilling til de forslagene
som disse arbeidsgruppene legger fram. 

Vi har kommet i en slik situasjon fordi medisinen
går fram med stormskritt og gjør det mulig å hjelpe
så mange flere. Kapasiteten og kompetansebehovet har ikke
fulgt med i samme grad, og det er vi nødt til å angripe
langs flere linjer, slik jeg nå har skissert.

  Jeg takker helseministeren for svaret. Det
er godt å høre at han nå har grepet fatt
i situasjonen, og det er på tide. For det er lenge siden
fagmiljøene slo alarm og sa at dette kommer til å få katastrofale følger
hvis det ikke blir gjort noe.

Jeg vil gi honnør til helseministeren
for at han setter verdiene i helsevesenet på dagsordenen,
men det må være mer enn ord, og det håper
jeg også nå at det blir. Jeg synes dette eksemplet
som jeg nå har nevnt, og i tillegg det rystende eksemplet
med vesle Mathias på to år som døde alene
fordi foreldrene ikke fikk lov å være til stede da
han døde, viser at verdiene ikke holder mål. Med
bakgrunn i disse to eksemplene vil jeg spørre helseministeren
hva han vil foreta seg i forhold til å sikre en etisk og faglig
forsvarlig behandling fra helsepersonellets side på sykehusene
våre.

  Det er en høy faglig og etisk standard
blant norsk helsepersonell, men vi får eksempler som viser
at det er nødvendig å løfte disse verdiene
fram, og jeg deler fullt ut det engasjementet representanten Sjøli
har, og det er grunnen til at jeg har lagt fram en melding om verdiene
i helsetjenesten – nettopp for å løfte
denne debatten og bidra både i helsetjenesten og i Stortinget
til en bevisstgjøring rundt dette. 

Men det må være mer enn ord,
og det jeg skisserte i forhold til den konkrete saken, er handlinger
med sikte på konkrete tiltak. Vi vil også fra
departementets side vurdere behovet for å sette inn ekstra
ressurser, f.eks. inn mot kompetansetiltak, hvis det er nødvendig,
i den konkrete saken som representanten Sjøli reiste.

La meg avslutningsvis si at når det
gjelder saken ved Rikshospitalet – uten at jeg skal gå inn
i den konkret – så har Rikshospitalets ledelse
og avdelingen som dette gjaldt, tatt skikkelig tak i dette, gått
gjennom sine rutiner, vurdert hvordan en kan tilpasse de fysiske
rammebetingelsene, som jo er ganske faste, slik at den type hendelser ikke
skal gjenta seg.

  Vi går videre til neste
hovedspørsmål.

  Jeg vil gjerne stille et spørsmål
til sosialministeren. 

Stortinget har ved flere anledninger uttrykt
bekymring for økningen i antall sjukmeldte og oppfølgingen
av sjukmeldte. Ved behandlingen av attføringsmeldingen ble
trygdeetatens ansvar for den tidlige oppfølgingen av sjukmeldte
styrket. I 1993 ble etaten tilført 100 stillinger til dette
arbeidet. I en undersøkelse fra Riksrevisjonen framkommer
det at disse stillingene i mange tilfeller ikke er brukt som forutsatt,
og at det har vært begrenset økning i bruken av
graderte sjukepenger og yrkesrettet attføring.

Mener statsråden at trygdeetatens
oppfølging har vært i tråd med Stortingets
vedtak og intensjoner, og hva mener statsråden kan og må gjøres
for å følge opp de sjukmeldte på en bedre
måte?

  Eg deler representanten Gravdahl si bekymring
omkring eit høgt sjukefråvær. Det er
vanskeleg for den enkelte arbeidstakar som slit mellom sjukdom og
arbeid, det er vanskeleg for den enkelte bedrift, og det er òg
ei tyngjande utgift på eit statsbudsjett som ein gjerne
skulle tøygt til så mange gode tiltak som mogleg.

Trygdeetaten har sin del av oppfølginga
av den enkelte sjukmelde, og det er eit ansvar trygdeetaten deler
med mange andre, både det ansvaret den enkelte sjukmelde har
sjølv, det ansvaret arbeidsgjevaren har, og like eins arbeidsmarknadsetaten,
legevesenet osv. Trygdeetaten fekk tilført 100 stillingar.
Riksrevisjonen har peika på – med bakgrunn i ei
undersøking som departementet bestilte – at dei
har brukt ca. 1/3 av desse stillingane i direkte oppfølging
og vel 90 pst. langs den såkalla helseaksen. Ei sak om
dette er no til behandling i Stortingets kontrollkomite.

Så spør representanten Gravdahl
kva som elles kan gjerast for å følgja opp sjukmelde.
I morgon opnar idébanken, som er eit initiativ frå sosialministeren;
det er eit samarbeid med partane i arbeidslivet, og det er ein instans
der det skal vera mogleg å melda inn alle dei gode forsøka
på den enkelte arbeidsplassen som har medverka til redusert
sjukefråvær. Det er òg ein instans der
det er mogleg å henta ut dei gode døma for å medverka
til redusert sjukefråvær. 

  Jeg takker for svaret og vil gjerne gripe
fatt i det sosialministeren sier om andre eksempler som kan brukes.

I Oppland har tre bedrifter sammen med LO,
NHO, Arbeidstilsynet og Fylkestrygdekontoret satt i gang et prosjekt,
kalt arbeidskontrakt, som har som målsetting å hindre
utstøting fra arbeidslivet ved tidlig å fange
opp arbeidstakere som er i faresonen for å bli sykmeldt.
Hvordan ser statsråden på slike prosjekt, og vil
hun gi sin støtte for å få slike prosjekt
gjennomført?

  For meg høyrest dette dømet
ut til å vera eit av svært mange gode døme
som det nettopp er viktig å få formidla inn i
idebanken og ut til dei andre bedriftene. Det er mi erfaring at
det vert gjort svært mykje godt arbeid på den
enkelte arbeidsplassen på dette feltet, og det er òg
der innsatsen fyrst og fremst må setjast inn. 

Eg har sjølv hatt eit sterkt engasjement
på dette feltet, både ved oppretting av idébanken
og i forhold til eit offentleg utval, leitt av Matz Sandman, som
skal leggja fram si innstilling 1. juni, og som skal sjå på tilhøva
både når det gjeld uførepensjon og sjukefråvær.
Ein viktig bit av deira arbeid er òg å sjå på kva
som kan gjerast for eit betre arbeidsmiljø.

 Vi går til neste hovedspørsmål.

  Jeg skal få stille spørsmål
til kulturministeren. 

Når en 16-åring på et
småbruk i Vestfold er i stand til å knekke de
kodene som den internasjonale storindustrien har lagt an for å beskytte
sine DVD-plater, tror jeg de fleste mennesker vil mene at det er
den internasjonale storindustrien som har et problem. For jeg sitter
igjen med en meget ubehagelig følelse av at Økokrim må ha for
lite å gjøre når de tar fatt i en slik
sak. 

Jeg skal selvsagt ikke be verken kulturministeren
eller Regjeringen om å overprøve Økokrim. Men
jeg vil be kulturministeren redegjøre for Stortinget om
hun vil ta initiativ til en gjennomgang av lovverket når
det gjelder Internett og den moderne underholdningsindustrien, for å se
på om lovverket som sikrer ytringsfrihet og demokrati, er
sterkt nok, og for å se på om praktiseringen av
lovverket tar tilstrekkelig hensyn til dette. Til nå har
jo bl.a. Internett hatt et meget demokratisk preg, men
presset for å legge dette innunder sterke kommersielle
og maktmessige strukturer er stort, og det må unngås.

  Representanten Solheim påpeker en
viktig sak. Som representanten forstår, kan jeg ikke kommentere
den aktuelle saken, fordi den er under politietterforskning.

Men generelt er dette et spørsmål
som vi er opptatt av. Og ikke bare vi, man er det også i
EU-systemet. Det pågår prosesser i EU for å utvikle
et direktiv som skal gå på hvordan vi skal forholde
oss til opphavsrett i informasjonssamfunnet. Det er en meget komplisert
sak. Det jeg har lyst til å si, er at vårt utgangspunkt
i dette arbeidet, som vi tillegger betydelig vekt – og
jeg tror det er riktig å si at Norge er absolutt i forkant
når det gjelder opphavsrett – og vårt
anliggende som departement er å greie å balansere
hensynet mellom rettighetshaverne på den ene siden og brukerne
på den andre siden. Å finne den rette balansen her i et
informasjonssamfunn er meget komplisert, men det er problemstillinger
som man er opptatt av internasjonalt, og som vi følger
meget tett opp.

  Alle erkjenner at det må være
en opphavsrett, og at det er én sentral problemstilling. 

Men det er minst tre andre problemstillinger
som er like viktige: Det er den demokratiske problemstilling, nemlig å gjøre
teknologien tilgjengelig for flest mulig og anvendelig for flest
mulig, det er selvsagt forbrukernes interesse av å hindre
utidige monopoler innen de nye formene for informasjonsteknologi,
og det er også et fattigdoms- og tredjeverdensperspektiv;
nemlig å sikre at land som ligger utenfor storindustriens
virkeområde, får tilgang til slik teknologi. Alle
disse tre må i hvert fall som et minimum veies opp mot
opphavsretten, ja, de må veie svært, svært
tungt i en slik vurdering. 

Jeg vil be om at kulturministeren gjør
greie for når hun eventuelt vil komme tilbake til Stortinget
med en skikkelig vurdering og gjennomgang av dette, for dette er jo
helt grunnleggende spørsmål for de nærmeste
tiårene, ikke minst aksentuert av de gigantiske fusjonene
som vi nå ser i amerikansk underholdningsindustri.

  Når det gjelder spørsmålet
om demokrati, offentlighet og tilgjengelighet, er det nettopp et
av konfliktområdene i det EU-direktivet som nå er
under utarbeidelse, og hvor vi er i dialog med EU om problemstillingene
knyttet til at vi mener det er elementer her som vil hindre offentlighet,
altså at direktivet går for langt i retning av å beskytte
rettighetshaverne på bekostning av offentligheten. Oppgaven
vår blir å finne balansen, men det er det en stor
diskusjon om. 

Jeg anser at det vil være naturlig
for meg å komme tilbake til Stortinget med denne saken
når den har kommet lenger i EU-systemet. Saken ligger nå til
rådsbehandling. Det er litt uklart hvor lang tid det vil
ta å få den ferdigbehandlet der, men jeg anser
det som naturlig at jeg kommer tilbake og orienterer om denne saken
i forbindelse med sluttføringen av direktivbehandlingen
i EU.

  Vi går videre til neste
hovedspørsmål.

  Jeg har et spørsmål til
helseministeren. 

Det har i de siste dagene framkommet opplysninger om
at så mange som 30 pst. av mennesker med psykisk utviklingshemming
kan være feilmedisinert. Det hevdes at mange blir gitt
beroligende midler når det i realiteten er andre ting som
feiler dem, som f.eks. magebesvær og forstoppelse. Dersom
dette er riktig, er det meget alvorlig. Kan helseministeren bekrefte
at det er slik, eller vil det bli satt i gang undersøkelser
for å bringe på det rene om slike opplysninger
medfører riktighet? 

 De vurderinger som nå gjøres
som et ledd i evalueringen av reformen for mennesker med psykisk
utviklingshemming, er viktige, fordi de vil gi systematisk kunnskap
om hvordan reformen har slått ut både når
det gjelder bolig og omsorg og når det gjelder behandling.
For min del tar jeg alvorlig de signaler som er kommet, og som tyder
på at vi ikke er gode nok til å gi noen av de
svakeste det tilbudet som de har krav på. Jeg ser dette
i klar sammenheng med utbyggingen av psykiatrien, som Stortinget
er vel kjent med har vært et forsømt område,
men som både regjering og storting har grepet kraftig fatt
i. Vi er i gang med en åtteårig opptrapping av
disse tjenestene. Jeg vil bruke den kunnskapen som kommer inn i
forbindelse med evalueringen av PU-reformen, i innretningen av tiltakene
når det gjelder satsingen på psykisk helsevern.
For øvrig vil dette også bli fulgt opp fra sosialministerens
side i evalueringen av sosiallovgivningen, som er relevant på dette området. 

  Jeg takker for svaret. Jeg syns det er positivt
at statsråden tar slike opplysninger på alvor
og finner ut om det virkelig er slik. I kjølvannet av det
svaret som statsråden gav, har jeg lyst til å spørre
om det også kan være grunn til å se på forholdene
for andre svake grupper når det gjelder slik feilmedisinering.
Jeg tenker f.eks. på eldre med store sykdomsproblemer og andre
grupper. Kan det i samme omgang være riktig å se på om
dette også er tilfellet for de gruppene? Og vil helseministeren
ta et initiativ for å se på også det?

  Spørsmålet har egentlig
to sider. Det ene gjelder pleie-, omsorgs- og behandlingstjenestene
for svake grupper generelt, for eldre spesielt. Der vil jeg vise
til at Regjeringen om kort tid vil fremme en stortingsmelding om
omsorg 2000 som nettopp vil drøfte denne siden av saken.

Den andre delen av spørsmålet
til representanten Arnesen går på feilmedisinering,
på riktig bruk av medisiner. Det er et generelt spørsmål,
som ikke bare går på disse spesielle gruppene,
og som helsemyndighetene både har et våkent øye
med og forbereder tiltak for å følge opp. Blant
annet forbereder vi nå etableringen av en nasjonal reseptdatabase
som skal styrke muligheten for å overvåke forskrivningen
av medikamenter og dermed oppfølgingen av feilmedisinering. 

  Olav Gunnar Ballo til tilleggsspørsmål.

  Det er all mulig grunn til å ta det
på alvor hvis det er så mye feilmedisinering som det
her er snakk om, og uansett bør man jo få kontroll med
det. 

Men en annen form for behandling knyttet opp
mot gruppen psykisk utviklingshemmede er atferdsterapeutiske tiltak,
som kanskje også til erstatning for medisinering er ment å virke
korrigerende for på den måten å endre atferd.
Dessverre er det sånn at en del av de atferdsterapeutiske
tiltakene – kanskje ikke så rent få av
dem – kan bære preg av overgrep. Det kan i hvert
fall være vanskelig for annet helsepersonell enn de som
sitter med kunnskap om atferdsterapeutiske tiltak, å klare å skille
mellom fysiske overgrep og det som kanskje kan være nyttige
tilnærminger. Når helseministeren er inne på at
man også vil se på den medikamentelle siden, er
man fra departementets side opptatt av konsekvensene av atferdsterapeutiske
tiltak og eventuelt å regulere i lovs form de muligheter
som foreligger for å bruke slike tiltak?

  Vi har i den senere tid hatt en debatt om
ulike atferdsterapeutiske metoder. Det har sågar vært
en debatt som også har gjenspeilt seg i sosialkomiteens
innstillinger. På dette grunnlaget har vi hatt en arbeidsgruppe
som har vært oppnevnt av Statens helsetilsyn i nært
samarbeid med departementet, for å vurdere disse metodene.
Rapporten fra denne arbeidsgruppen har departementet nettopp fått.
Vi har ikke rukket å ta stilling til den, men det jeg kan
si, er at vi vil undergi den en bred behandling. Den vil bli sendt
på høring i de berørte miljøer,
og på det grunnlaget vil vi vurdere det spørsmålet
som representanten Ballo her tar opp.

 Da går vi videre med hovedspørsmål.

  Jeg har et spørsmål til
helsestatsråden.

Akershus har en meget stor underkapasitet på sykehussenger.
Dette er velkjent. Situasjonen er fortsatt prekær, også når
fylket kjøper alle de plassene det er mulig å få tak
i andre steder. Med en raskt økende befolkning – spesielt
gjelder dette eldre over 60 år – har en behov
for å bygge et lokalsykehus i Follo. Follo sammen med nordre Østfold
har ca. 130 000 innbyggere. Samtidig må en ha et
godt fungerende sentralsykehus som gir et godt behandlingstilbud,
og som også skal gi et opplæringstilbud for legestudenter
og andre. Er statsråden enig i at et Follo sykehus må sikres
en driftsøkonomisk hensiktsmessig størrelse, samtidig
som SiA får muligheten til å gi et variert og
godt tilbud bl.a. til studentene?

  Jeg ber om forståelse for at jeg
ikke kan ta stilling til sykehusutbygginger i milliardklassen i
Stortingets spontanspørretime. Men det jeg kan si, er at
det er lagt opp til en god prosess når det gjelder avklaring
av de spørsmål som representanten Evje her stiller,
mellom Akershus fylkeskommune, Østfold fylkeskommune og helseregionen.

Det er jo slik at når to fylkeskommuner
planlegger sykehus i umiddelbar nærhet av hverandre, har
vi mekanismer som skal sikre en god samordning av disse planene slik
at de henger sammen. Derfor har det vært en forutsetning
fra departementets side at Østfold og Akershus samordner sine planer
nettopp slik at man kan få et solid driftsgrunnlag for
de sykehusutbygginger som man til slutt blir enig om å vedta.
Men dette får både jeg og Stortinget rikelig anledning
til å komme tilbake til.

  Jeg har et oppfølgingsspørsmål. 

Det er riktig som statsråden sier – det
var jo derfor jeg tok med nordre deler av Østfold i mitt spørsmål.
Samtidig som en må ha et vel fungerende sentralsykehus
som må gi et godt behandlingstilbud, er det kjent at underkapasiteten
i helsevesenet i Akershus og det oppkjøpet vi i dag gjør,
er betydelig. Akershus er altså det fylket som får
de laveste overføringene fra staten. Ekstra vanskelig blir
denne situasjonen fordi Sentralsykehusets bygninger, som ble overtatt
av staten, forvitrer – dette fordi staten som byggherre
valgte å ha salt i betongen. 

Ser statsråden Akershus fylkeskommunes
spesielle behov for ekstraordinær medvirkning fra statens
side for å få realisert de nødvendige
utbyggingene?

  Jeg er vel kjent med Akershus fylkeskommunes
stilling, både generelt økonomisk og på helsevesenets
område, og har derfor stor forståelse for at fylkeskommunen
har et behov for å utvide sin kapasitet når det
gjelder sykehus. Men jeg vil fortsatt be om forståelse
for at jeg ikke her kan behandle saker av en slik dimensjon som
dette dreier seg om. Det skal jeg gjøre når saken
kommer på mitt bord. Det jeg har medvirket til så langt,
er en ryddig prosess der helheten i helsetilbudet på Østlandet
blir vurdert i forbindelse med disse utbyggingene. Og det skjer
nå. 

Dernest har jeg sterkt medvirket til at Akershus
fylkeskommune og Sentralsykehuset i Akershus har fått et opplegg
for reetablering av sin medvirkning til å skaffe landet
flere leger. Det tror jeg har stor betydning framover.

 Vi går videre til neste
hovedspørsmål.

  Jeg har et spørsmål til
helseministeren. 

På tross av betydelig økt
aktivitet går de fleste sykehus i underbalanse – det
skjer selv om vi har fått en ny finansieringsordning. Dette
resulterer i at sykehusene ser på nedskjæring
og stengning av avdelingene som ledd i kostnadskutt.

Ser helseministeren den faren for forskjellsbehandling dette
kan resultere i, og spesielt faren for at det kan gå ut over
de eldre? Hvilke umiddelbare planer har helseministeren for å løse
disse problemene?

  La meg først påpeke – for
det blir ofte glemt i denne debatten – at innføringen av
innsatsstyrt finansiering faktisk har tilført sykehusene 1,8 milliarder kr
mer i løpet av den tiden som denne ordningen har fungert.
Det har også bidratt til en helt annen incentivstruktur
i helsevesenet, nemlig at det som før var lønnsomt, å ha
lange ventelister, det er nå blitt ganske flaut, mens det å ha
orden i sitt opplegg og faktisk behandle flest mulig pasienter,
det er nå lønnsomt.

Når det er sagt, vil jeg vise til
det jeg svarte på spørsmålet fra representanten
Kristoffersen. Jeg er i gang med en fullstendig gjennomgang av sykehusøkonomien
med sikte på å ivareta den forutsetning som lå i
statsbudsjettet om en fortsatt vekst i aktiviteten og tilbudet,
og jeg kommer til Stortinget med en sak om det i mars. Det er svaret også på representanten
Johnsens spørsmål.

 Jeg har et oppfølgingsspørsmål. 

Det siste eksempelet har vi fra Aust-Agder
Sentralsjukehus, hvor det nå skal spares 20 mill. kr,
og hvor de har planer om å stenge geriatrisk avdeling.
I hælene på dette får vi gangpasienter,
som sykehusene igjen blir bøtelagt for. 

Hvem mener helseministeren i realiteten skulle
hatt bøtene? Og ser han det håpløse i
situasjonen?

  Jeg kan ikke gå inn i den konkrete
budsjettbehandling i hver enkelt fylkeskommune, men jeg forventer
at fylkeskommunene forholder seg til Stortingets behandling av statsbudsjettet
og de signaler som er gitt i den sammenheng. Blant de signaler er
altså at vi vil få en fullstendig gjennomgang
av sykehusøkonomien i vår, i god tid før
revidert nasjonalbudsjett.

Når det gjelder situasjonen for eldre
spesielt, har det også sammenheng med utviklingen av pleie-
og omsorgstjenesten, der sosialministeren eventuelt kan supplere
meg hvis det er ønskelig.

  Vi går da videre til neste
hovedspørsmål.

  Jeg vil få stille kulturministeren
et spørsmål. 

Vi har to allmennkringkastere i Norge, NRK
og TV 2, og begge har forpliktet seg til å ha en variert
programmeny, med programmer for både brede og
smale seergrupper. Det skal være daglige nyhetssendinger,
og 50 pst. av kanalenes programmer skal være norskprodusert.
Og her begynner vanskelighetene for de hørselshemmede – TV
2 tekster nemlig ingen av sine norskproduserte programmer for hørselshemmede.
Vi har 600 000 hørselshemmede i den norske befolkningen,
og det betyr at de faktisk bare har mulighet til å skjønne
hva som skjer i programmer med utenlandsk stoff.

Mitt spørsmål til kulturministeren
er: Hva vil hun gjøre for å hjelpe de hørselshemmede
til å få ta del i de norskproduserte programmene
på TV 2?

 Det spørsmålet som representanten
Fossum stiller, er vi opptatt av i mitt departement. Når
det gjelder NRK, er vi i en dialog med NRK, teknologiske miljøer
og de hørselshemmedes organisasjoner for å se
hvordan vi raskt kan komme videre med dette. Når det gjelder
TV 2, som spørsmålet gikk direkte på,
har ikke jeg hatt direkte kontakt med TV 2 om denne saken, men vi
skal ha en tett dialog med TV 2 i forbindelse med muligheter for
ny konsesjon, hvor vi vil ta opp en rekke spørsmål.
Jeg vil også bringe denne problematikken inn i den diskusjonen
som vi skal ha med TV 2.

 Jeg takker kulturministeren for svaret, og
jeg er fornøyd med at dette vil bli en del av konsesjonsbetingelsene
for TV 2. 

Både teknologien og NRK har kommet
langt på dette området. NRK bruker 10 mill. kr
i året på teksting av norskproduserte programmer.
Etter min oppfatning har de hørselshemmede krav på å få programmene
tekstet, slik at de skjønner hva som foregår.
Jeg forventer at kulturministeren følger opp når
diskusjonen om konsesjonsbetingelsene for TV 2 begynner om ikke
så lenge – dette som en del av allemennkringkasterproblematikken. 

Mitt spørsmål blir da: Er
det helt klart nå at teksting av norskproduserte programmer
bli en del av konsesjonsbetingelsene for allmennkringkasterne våre?

 Som jeg sa i mitt første svar, er
dette en problemstilling som vi er opptatt av. Når vi har
en allmennkringkaster, må vi selvsagt være opptatt
av at så mange som mulig kan oppfatte og forstå det
som foregår i allmennkringkasterne. Så generelt
er vi, som sagt, meget opptatt av dette.

Jeg vil ta med meg spørsmålet
til konsesjonsdebatten med TV 2. Jeg kan ikke love annet her og
nå enn å være veldig klar på at
dette er en problemstilling som vi er opptatt av, og som vi vil
ta høyde for i samtalene også med TV 2.

 Vi går videre til neste
hovedspørsmål.

 Jeg vil få lov til å stille
helseministeren et spørsmål.

Helseministeren har en rekke ganger gitt uttrykk
for at man er særlig opptatt av det forebyggende arbeid
innenfor helsevesenet, og det er et veldig viktig område.
Når man da ser dette i relasjon til at man nå ved
Sentralsjukehuset i Møre og Romsdal foreløpig
har lagt ned hjerteteamene sine grunnet at sykepleiere
og annet personell har blitt overført til medisinsk avdeling
som følge av budsjettsituasjonen og et overbelegg på medisinsk
avdeling, blir spørsmålet mitt til helseministeren:
Hvordan ser han på denne utviklingen, at disse hjerteteamene
nå faktisk kan bli lagt ned, samtidig som det er disse
teamene som står for trening og opplæring av hjertepasienter,
som igjen kan medføre en lavere innleggelsesprosent for
pasientene?

 Det er vanskelig for meg å gå inn
og overprøve en sykehusledelses disponering av sine sykepleiere
i forhold til hvor de trengs mest, i en situasjon hvor man har et
betydelig overbelegg på medisinsk avdeling og trenger å ta
unna der. Jeg har også merket meg meldingen om denne endringen
i media, og jeg har merket meg det i den grad at jeg har bedt om
at fylkeslegen anmodes om å se på denne omdisponeringen i
forhold til forsvarlighetskravet i sykehusloven.

 Jeg takker statsråden for svaret.
Det er betryggende at statsråden har grepet fatt i dette,
for det er en utvikling som i hvert fall jeg er veldig skeptisk
til. Dette er et tilbud som fungerer veldig godt for hjertepasienter,
og vi vet at hjertepasienter i veldig stor grad er utsatt for hyppige
innleggelser ved norske sykehus som følge av sin sykdom.
Problemet er bare det at dette nok dessverre også skyldes
sykehusøkonomien, som gjør at man ikke har råd
til å ansette tilstrekkelig med sykepleiere. Jeg viste
tidligere i dag til Kvinneklinikken i Ålesund, der enkelte nå faktisk
har begynt å søke andre jobber som følge
av at man er usikker på arbeidsplassen sin. 

Spørsmålet mitt til helseministeren
er som følger: Vil det i forbindelse med saken som kommer
i mars, også kunne følge penger med, eller vil
statsråden først komme tilbake med pengene i forbindelse
med revidert budsjett?

 Jeg tror det er hensiktsmessig både
for Stortinget og for meg at den prosessen som vi nå har
satt i gang, og som vi er enige om hvordan skal kjøres,
og som vi kjører helt og holdent slik Stortinget har bedt
om, kommer til en konklusjon før man avtvinger helseministerens
forhåndsvurderinger av dette.

Det jeg imidlertid kan si, er at vi kommer
til å legge fram en proposisjon med forslag til tiltak
som vi mener er nødvendige for å ivareta intensjonen
i det budsjettopplegget som ble lagt fram for Stortinget i høst. 

For øvrig kan jeg ikke unnlate å bemerke
at da denne saken ble behandlet i Stortinget 14. desember i fjor,
var faktisk Fremskrittspartiet blant de partier som sa at det ikke
hastet så veldig med å komme med forslagene, at det
var viktigere å gjøre en grundig jobb, og at de
gjerne kunne komme i revidert nasjonalbudsjett. At man nå gir andre
signaler, tar jeg til etterretning.

  Vi går da videre med hovedspørsmål.

 Jeg skal stille spørsmål
til helseministeren.

Sosialistisk Venstreparti tok før
jul i forbindelse med budsjettbehandlingen opp et forslag, som fikk
støtte fra Høyre og Fremskrittspartiet, der man
bad Regjeringen om å komme tilbake med en konkret tiltakspakke
for rekruttering av sykepleiere og hjelpepleiere i forbindelse med
revidert nasjonalbudsjett for 2000. Dessverre fikk forslaget ikke
støtte verken fra Regjeringen eller fra Arbeiderpartiet,
slik at det kom i mindretall. 

Det vi imidlertid ser, er at det er en så betydelig
mangel på personell – ikke minst sykepleiere,
men til dels også hjelpepleiere – at man f. eks.
i forbindelse med influensaepidemien nå måtte
hente inn personell fra Forsvaret for å kunne ta hånd
om situasjonen ved sykehus. Det synliggjør jo at det er
helt nødvendig med en eller annen form for rekrutteringstiltak
knyttet opp mot sykehusene når det gjelder helsepersonell. 

 – Jeg vil spørre helseministeren
på hvilken måte man tenker seg å kunne
bedre rekrutteringen, spesielt av sykepleiere, men også hjelpepleiere,
til norske sykehus.

  Når det forslaget ikke ble vedtatt,
var det fordi flertallet i Stortinget oppfattet det som å sprenge åpne
dører. Det lå i forslaget til statsbudsjett, og
det ligger nå i det vedtatte budsjett en tiltaksplan på over
400 mill. kr som skal brukes til rekrutterings-, etter- og videreutdanningstiltak
for helsepersonell.

Når det gjelder sykepleierne, som
er vårt største problem i øyeblikket,
er det et problem både med frafall og med rekruttering.
Dels handler tiltakene om å øke tilgangen. Arbeidsdirektoratet
vil nå i tillegg til de rekrutteringstiltakene de har hatt
utenfor landets grenser, utvide disse tiltakene til også å gjelde
rekruttering i Tyskland, hvor vi har gode erfaringer med å rekruttere
leger, og hvor vi har et meget godt samspill med de nasjonale myndigheter.
I tillegg vil vi iverksette reaktiveringskurs for dem som ønsker å vende
tilbake til sykehus, eller til sykepleieryrket. 

Utover dette har arbeidsgiverne et klart ansvar
når det gjelder å gjøre seg attraktive
som arbeidsgivere og som arbeidsplasser for de grupper som det er
aktuelt å sette inn. 

Sist, men ikke minst har arbeidsgiverne et
klart ansvar når det gjelder å vurdere hvordan
man bruker personellet. Det er sløsing med ressurser å bruke
sykepleiere, som det er knapphet på, til å ringe
rundt etter vakter, som en gjennomsnitts avdelingssykepleier bruker
over halvparten av tiden sin til. En systematisk gjennomgang av
hvordan man bruker personellet er helt nødvendig i en situasjon med
betydelig knapphet.

Jeg er også kritisk til den store
overgang fra bruk av hjelpepleiere til sykepleiere som en del av
sykehusene har lagt opp til.

  Det man registrerer når man ser på stillingene
rundt omkring ved sykehusene, er at det er et betydelig antall stillingsbrøker,
der kanskje så mange som opp mot halvparten går
i under halv stilling. Det betyr altså at man har et betydelig
potensial knyttet opp mot å øke stillingsbrøkene,
også for å hindre unødvendig overtid.
Kanskje kunne det ha rekruttert på en bedre måte,
fordi mange er på jakt etter mer fulle stillinger.

Ser helseministeren at det kan ligge en mulighet
i at man unngår veldig lave stillingsbrøker rundt
omkring på sykehus, for på den måten å bedre
rekrutteringen og få flere sykepleiere og også hjelpepleiere
ut i arbeid? 

  Ja. Svaret er helt ubetinget ja på det
spørsmålet. I den grad arbeidstakerne selv ønsker økte
stillingsandeler og full stilling, er det klart at arbeidsgiver
har mye å tjene på å legge til rette
for det. Jeg har sett stillingsannonser med utlysninger ned i brøker
langt mindre enn det representanten Ballo nå refererer
til, som jeg synes virker relativt meningsløse. 

Det er nasjonale myndigheters politikk – og
jeg har klart oppfattet at det også er partenes politikk
i arbeidslivet – at en skal søke å få til
større stillingsandeler og dermed gjøre denne
type stillinger lettere tilgjengelig for dem som ønsker
det. 

 Det blir oppfølgingsspørsmål – Karin Andersen.

  De langsiktige tiltakene som statsråden
skisserer, er bra, men situasjonen er akutt nå. 

Statsråden viser til at det skal komme
fram noen attraktive arbeidsgivere her som skal kunne rekruttere
og beholde ansatte. Ja, det er fylkeskommunene det! Det er fylkeskommunene
som nå sitter og kutter budsjettene og legger ned avdelinger.
Og hvordan i all verden skal det kunne gå an i en slik
situasjon at man ikke får helt klinkende klare signaler
fra storting og regjering om at budsjettene skal kunne holdes oppe
på et nivå så vi slipper å legge
ned avdelinger? I en sånn situasjon er det helt umulig å rekruttere
og beholde ansatte og være en attraktiv arbeidsgiver som
kan stå for å være framtidas kompetansearbeidsplass. 

Ser ikke statsråden at det er nødvendig å komme
med helt entydige signaler nå som gjør at fylkeskommunene
i hvert fall slipper å legge ned avdelinger og si opp folk,
i en sånn akutt situasjon som man faktisk er i i mange
fylkeskommuner?

  Jeg mener at jeg nettopp har gitt klare og
entydige signaler om det vi fra nasjonalt nivå kan gjøre,
nemlig legge til rette rammebetingelsene slik at målsettingen
om en økt aktivitet ved sykehusene blir fulgt opp. Men
jeg kan ikke gå inn og overta et fylkestings budsjettmyndighet.
Det er å rote til ansvarsforhold.

Når det gjelder sykepleiersituasjonen,
mener jeg at jeg slett ikke viste til bare langsiktige tiltak. Vi
vil få på markedet år om annet nå fremover
fruktene av at vi nesten har fordoblet kapasiteten ved sykepleierutdanningen gjennom
1990-tallet. De rekrutteringstiltak som arbeidsmarkedsetaten nå forsterker
i forhold til utlandet, vil også gi resultater rimelig
raskt. Men vi kan ikke frata den lokale arbeidsgiver ansvaret for å rekruttere
og beholde sine egne ansatte. Det ansvaret er de nødt til å ta,
gitt de rammebetingelsene de har.

  Tiden for den muntlige spørretimen
er nå omme, og vi går over til den ordinære
spørretimen.





                    
                    
                    

 Det blir noen endringer i den oppsatte spørsmålslisten,
og presidenten viser i den sammenheng til den oversikt som er omdelt
på representantenes plasser i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 2, fra representanten
Jan Johnsen til barne- og familieministeren, vil bli besvart av
samferdselsministeren som rette vedkommende. Etter anmodning fra samferdselsministeren
vil spørsmålet bli flyttet og besvart før
spørsmål 16, som skal besvares av samme statsråd.

Spørsmål 14, fra representanten
Grethe G. Fossum til kirke-, utdannings- og forskningsministeren,
vil bli besvart av miljøvernministeren på vegne
av kirke-, utdannings- og forskningsministeren, som er bortreist.
Etter anmodning fra miljøvernministeren vil spørsmålet
bli flyttet og besvart før spørsmål 20,
som skal besvares av samme statsråd.

Spørsmål 15, fra representanten
Rolf Reikvam til kirke-, utdannings- og forskningsministeren, utsettes
til neste spørretime, da statsråden er bortreist.

Spørsmål 17, fra representanten
Øyvind Korsberg til helseministeren, vil bli besvart av sosialministeren
som rette vedkommende.

Spørsmål 20, fra representanten
Jan Johnsen til olje- og energiministeren, vil bli besvart av miljøvernministeren
på vegne av olje- og energiministeren, som er bortreist.





                    
                    








        

Spørsmål 1


    
        

Spørsmål 3


    
        

Spørsmål 4 


    
        

Spørsmål 5


    
        

Spørsmål 6 


    
        

Spørsmål 7


    
        

Spørsmål 8


    
        

Spørsmål 9


    
        

 – Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 15


    
        

Spørsmål 2


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19 


    
        

Spørsmål 14


    
        

Spørsmål 20


    
        

Spørsmål nr. 21


    
        

Spørsmål 22


    



                    

  Dette spørsmålet
er utsett.

Vi går no tilbake til spørsmål
2. 





                

 Dette spørsmålet,
frå representanten Jan Johnsen til barne- og familieministeren,
vil bli svara på av samferdselsministeren som rette vedkomande.

  Jeg har følgende spørsmål
til samferdselsministeren:

«I Norge har vi den eldste bilparken
i Vest-Europa med gjennomsnittlig 10 år gamle biler. Av
barnefamilier som har tre barn, er det 97 pst. som har bil. Av barnefamilier
med to barn er det 92 pst. som har bil. Disse kjører rundt
i de mest trafikkfarlige bilene i Vest-Europa. 

Synes statsråden dette er tilfredsstillende?»

  La meg først få understreke
at Regjeringen prioriterer arbeidet med å redusere antall
ulykker med skadde og drepte svært høyt. Dette
er også bakgrunnen for at det ved fremleggelse av Nasjonal
transportplan 2002-2011 senere i vår vil bli utarbeidet
en handlingsplan for trafikksikkerhet på veg. Trafikksikkerhetsarbeidet
i dag må føres på mange fronter, hvor
opplæring, kontroll og overvåking, bedret teknisk
standard og utforming av trafikksikre veger er viktige tiltak. En
styrking av trafikksikkerhetsarbeidet generelt og konkrete tiltak
for å redusere antall ulykker vil være sentralt
i denne planen.

Gjennomsnittsalderen på den norske
bilparken har endret seg lite de siste fem årene. Men det
har vært en økning i registreringen av nye personbiler
fra ca. 85 000 i 1994 til over 100 000 i 1999,
og antall vrakede personbiler har økt fra ca. 53 000
i 1994 til over 75 000 i 1998. Det siste antas bl.a. å ha
sammenheng med at det fra       1. januar 1998 ble innført
periodisk kjøretøykontroll for personbiler. Når
bilen er eldre enn fire år, skal det foretas teknisk kontroll
hvert andre år. Det skal da kontrolleres at kjøretøyet
er i god stand, både trafikksikkerhets- og miljømessig.
Det er grunn til å tro at disse kontrollene vil bidra til
at de eldste og mest trafikkfarlige bilene blir tatt ut av bruk.
Det kan også nevnes at det i 1996 var en midlertidig ordning
med forhøyet vrakpant. Dette har også bidratt
til å luke bort de verste bilene. Det bør vurderes om
en senere skal gjennomføre en tilsvarende ordning.

Undersøkelser gjennomført
av Transportøkonomisk institutt har vist at ulykkesrisikoen
er høyere for nye enn for eldre biler. Hovedforklaringen
på dette er ifølge Transportøkonomisk
institutt at bilistene tilpasser atferden etter bilens egenskaper.
Bedre sikkerhetsutstyr, som f.eks. kollisjonsputer og blokkeringsfrie
bremser på de nyeste bilene, reduserer konsekvensene av
en ulykke, men dette synes i noen grad oppveid av andre forhold som
bl.a. valg av høyere kjørefart. Resultatene fra
TØIs undersøkelse, selv om det er knyttet usikkerhet til
dem, tilsier ikke at alderen på bilparken i Norge er ensbetydende
med at den er ulykkesutsatt.

Regjeringen vil som nevnt ha en gjennomgang
av trafikksikkerhetsarbeidet i Nasjonal transportplan med tanke
på å redusere ulykkesomfanget mest mulig.

På representanten Jan Johnsens spørsmål
kan jeg svare at jeg deler hans bekymring for bruk av trafikkfarlige biler.
Men jeg vil samtidig, ut fra det jeg her har sagt, understreke at
det er satt inn økende kontrolltiltak, som jeg tror bidrar
til at de dårligste bilene blir tatt ut av trafikk.

  Jeg takker ministeren for svaret.

Det er en kjensgjerning at jo eldre bilen er,
jo mindre sikkerhet ligger det i bilen. Det var ministeren selv
inne på, med kollisjonsputer og blokkeringsfrie bremser
som eksempler. Min påstand er at jo dyrere det er å få en
bil, jo større avgifter det er på det, jo vanskeligere
er det for barnefamiliene å få fatt i disse bilene.
Her i landet må vi jo betale for to biler for å få en – den
ene må vi gi til staten i ren avgift, mens vi kan beholde
den andre selv. Tror ministeren at avgiftspolitikken innenfor dette
feltet har betydning for hva barnefamiliene kan kjøpe når
det gjelder bil?

  Ja, samferdselsministeren tror at avgiftspolitikken
har betydning. Vinklingen på avgiftspolitikken har betydning – ikke
nødvendigvis alltid hvor høyt avgiftsnivået
er, men vinklingen på avgiftspolitikken.

Det jeg prøvde å si i mitt
første, omfattende, svar, var at det er tydeligvis ikke
slik at eldre biler automatisk er trafikkfarlige biler. De trafikkfarlige
bilene skal vi ta ut. Det vi har opplevd, er at nye biler – med
blokkeringsfrie bremser, med puter og andre sikkerhetsinnretninger – ser ut
til å være like mye innblandet i trafikkulykker
som de eldre bilene, rett og slett fordi førerne ser ut
til å ta ut mye av effekten i økt hastighet. Derfor
er det viktig å øke kontrolltiltakene, ta ut de
trafikkfarlige bilene. Men jeg kan ikke her og nå si at
det er direkte sammenheng mellom eldre biler og trafikkfarlige biler.

  Jeg takker igjen for svaret. 

Det var interessant å høre
at ministeren mente at vinklingen hadde betydning. Jeg mener at
den vinklingen som vi har hatt i Norge på disse tingene,
har vært lik null og har vært i disfavør
av barnefamiliene. Jeg har et direkte avslutningsspørsmål
til ministeren: Hvilken vinkling har Regjeringen tatt i budsjettet
for at barnefamiliene skal få anledning til å kjøpe
biler som har kollisjonsputer og blokkeringsfrie bremser, altså nyere
biler enn det vi ser de kjører rundt i i dag? Disse familiene
skal kjøre barna til barnehage, til idrettslag, til turn – de
er på veien stort sett veldig ofte, og det er om å gjøre,
synes jeg, og det bør ministeren også synes, at
disse bilene er mest mulig trafikksikre.

  Trafikksikkerhet skal stå i høysetet – det
bør vi være enige om. Når det gjelder avgiftspolitikk,
ville det være uriktig av meg å gå inn
på finansministerens område for sterkt. Men la
meg bare si det slik: Regjeringen forsøker å sette
barnefamiliene i stand til å få en totaløkonomi
som gjør at man kan skaffe seg det bilmateriell som er
mest mulig trafikksikkert. Det vil altså være
slik at barnefamilienes totale økonomi har større
betydning etter mitt syn enn en avgift knyttet til en del av det
en barnefamilie trenger og har behov for. Men så, som jeg
sa i mitt tilleggssvar for et øyeblikk siden, innrømmer
også jeg at vinklingen på avgiftspolitikken har
betydning for hvilken type bil man til slutt velger både
når det gjelder størrelse og utrustning.





                

 Dette spørsmålet,
frå Øyvind Korsberg til helseministeren, vil bli svara
på av sosialministeren som rette vedkomande.

  Jeg har følgende spørsmål til
sosialministeren:

«I Tromsø kommune har man
fra 1. januar 2000 innført en tilknytningsavgift for trygghetsalarmer
på         225 kroner, pluss en månedsleie på 180
kroner. Det vil si at en som er avhengig av trygghetsalarm, må betale
        2 385 kroner pr. år for denne tjenesten. I andre
kommuner, for eksempel Oslo, er denne tjenesten gratis. 

Vil statsråden sørge for
at det kommer retningslinjer slik at denne tjenesten blir gratis
for brukerne over hele landet?»

  Spørsmålet om finansieringsordninga
for tryggingsalarmar vart teke opp då stortingsmeldinga
om handlingsplan for eldreomsorga, St.meld. nr. 50 for 1996-97,
vart behandla. Regjeringa vart beden om å greia ut om utgiftene
og følgjene av å skulla overføra ansvaret
for tildeling av tryggingsalarmar til hjelpemiddelsentralane. Føresetnaden
var at utgiftene skulle dekkjast av folketrygda. Hovudkonklusjonane
frå utgreiinga vart lagde fram i budsjettproposisjonen
for 1999.

Utgreiinga viste at dersom vi skulle lovfesta
retten til tryggingsalarm, ville mange, med dagens regelverk, ikkje
kunna få alarm. Særleg gjaldt det dei som berre hadde
fått tildelt alarm på grunn av alder eller som
eit reint tryggings- og angstdempande hjelpemiddel. Reglane i folketrygda
set krav om varig funksjonshemming eller nedsett rørsleevne
som vilkår. Eldre utan fysisk funksjonshemming vil difor
falla utanfor. Ein rettsleg heimel til tryggingsalarm vil føra
til eit todelt finansieringssystem der folketrygda dekkjer alarm
for dei som fyller vilkåra til stønad til tekniske
hjelpemiddel, medan kommunane må dekkja for dei andre.
Stortingsvedtaket sette som vilkår at kommunane framleis
skulle ha heile ansvaret for drifta. Det innebar også ansvaret
for mottak av melding og utrykking til brukarane.

Ved handsaminga av budsjettet for 1999 slutta
Stortinget seg til Regjeringa si vurdering om ikkje å gjera endringar
i dagens system.

Så godt som alle kommunar og bydelar
har no ei teneste med tryggingsalarmar. Eg er merksam på at
det er store skilnader mellom kommunane når det gjeld kor
integrerte desse tenestene er i pleie- og omsorgstenestene. Kvalitetssikringa
av alarmtenestene og betalingsordningane er også ulik.
Nokre kommunar brukar av det generelle omsorgstilskotet for å finansiera
systemet, medan andre gjer slik som Tromsø. Desse skilnadene
må sjåast i samanheng med andre tenester til eldre.
Eg har gjeve kommunane melding om at tryggingsalarmar kan finansierast
av omsorgstilskotet.

Departementet har også starta arbeidet
med ein rettleiar om tryggingsalarmar som eit tryggleiksskapande
og førebyggjande tiltak. Arbeidet skal gjerast i samarbeid med
Kommunenes Sentralforbund. Målet er å sikra drifta og
få til ei betre utnytting av alarmane. Det er f.eks. mogleg å dra
nytte av den teknologiske utviklinga som går føre
seg på det elektroniske området. Det kan òg
tenkjast ei samordning av innkjøpa til kommunane når
det gjeld alarmar, slik at det skal vera mogleg å kunna
forhandla fram ein meir gunstig pris. Det er òg aktuelt
med rettleiande retningslinjer for bruk og finansiering av alarmar. Korleis
kommunane vil løysa dette, må likevel vera opp til
den enkelte kommunen å avgjera.

  Jeg takker statsråden for svaret.

Problemet med avgifter er at avgiftene rammer
de som er økonomisk svakest i samfunnet, enten det er kommunale
eller statlige avgifter. Dette viser etter min mening en stor sosial
urettferdighet. Resultatet kan bli at mange eldre, syke og funksjonshemmede
må si nei til den tryggheten et slikt hjelpemiddel gir.
De har ikke råd til å ha trygghetsalarm i huset,
og det skaper utrygghet, mistrivsel og kan også i neste
omgang føre til psykiske problemer. Saken gjelder nemlig å få trygghetsalarmer godkjent
som hjelpemiddel på lik linje med f.eks. krykker, rullestoler
o.l., administrert enten gjennom hjelpemiddelsentralen eller hjemmesykepleien.
Slike hjelpemidler er gratis til utlån mot innbetaling
av et lite depositum som den enkelte bruker eller familie får
tilbake når hjelpemidlet leveres tilbake etter bruk. Skal
denne tjenesten bli gratis, må dagens lovverk endres, og
det vil ikke sosialministeren ta initiativ til.

  Representanten Korsberg peikte på eit
problem som eg er samd i at ein må sjå nærmare
på, og det er det totale omfanget av eigendelar og kven
det rammar mest. I den samanhengen har departementet eit arbeid
i gang, ei utgreiing i høve til eit tak 1 og eit tak 2
på eigendelar, som skal skjerma storforbrukarane. Men når
det altså gjeld denne spesielle delen av omsorgstenestene,
har eg både peikt på samordning med annan elektronikk,
og eg har peikt på innkjøp til gunstigare pris.
Eg har òg peikt på ei drøfting av rettleiande
retningsliner som ein veg å gå, i tillegg til
at kommunane i dag har høve til å bruka omsorgstilskotet til
tryggingsalarmar. 





                

 Dette spørsmålet,
fra representanten Grethe G. Fossum til kirke-, utdannings- og forskningsministeren,
vil bli besvart av miljøvernministeren på vegne
av kirke-, utdannings- og forskningsministeren.

 Jeg vil få stille kirke-, utdannings-
og forskningsministeren, alias miljøvernministeren, følgende
spørsmål:

«Gratis skoleskyss gis etter visse
kriterier, som antall kilometer og eventuelt farlige trafikkforhold
på skolevegen. I en del kommuner i Hedmark har befolkningen opplevd
besøk av ulv svært nær hus og eiendom,
og frykten for barns sikkerhet i forhold til skolevegen er reell.

Vil statsråden ta initiativ til å gi
elevene gratis skoleskyss i de kommunene hvor innbyggerne trues
av nærgående ulv?»

  Opplæringslova § 7-1 gjev
elevane rett til fri skyss ved særleg farleg eller vanskeleg
skuleveg. I vurderinga av om skulevegen er særleg farleg
eller vanskeleg, er det i tillegg til å leggje vekt på tilstanden
til skulevegen, klimaet og trafikkforholda på vegen, òg
relevant å leggje vekt på forhold knytte til den
enkelte eleven.

I vurderinga av retten til skyss ved særleg
farleg eller vanskeleg skuleveg er det med andre ord relevant å leggje
vekt på den subjektive frykta for ulv som elevane kan ha.
Denne subjektive frykta må likevel haldast opp mot den
objektive faren for ulveangrep. Det vil difor vere naturleg for
kommunen å innhente fråsegn frå ein instans som
er sakkunnig i slike spørsmål.

Det er Statens Utdanningskontor i Hedmark som
tek endeleg stilling til klage over kommunale vedtak om rett til
skyss ved særleg farleg eller vanskeleg skuleveg.

  Jeg takker for miljøvernministerens
svar, som jeg syntes var interessant fordi man her legger opp til
en todeling av spørsmålet, den subjektive frykt
opp mot den objektive fare. Da er det vel slik at det faktisk er
miljøvernministeren som er den rette instans til å avgjøre
om det er en objektiv fare for ulveangrep, og da er spørsmålet
mitt: Kan en objektiv fare for ulveangrep utelukkes i Norge? Har
miljøvernministeren noen som helst forskere som vil stille
opp og si at ulven er totalt ufarlig for skoleelever i Norge?

  I lang tid har ulven på det nærmeste
vært utryddet i Norge, men vi er nå i ferd med å bygge
opp bestanden til det nivået som vi regner vi må ha
den på for at den skal kunne betraktes som levedyktig. I
det ligger det også at detaljkunnskapen om hvor stor faren
for konfrontasjon mellom ulv og mennesker er, ikke er så god
som den ville ha vært hvis vi hadde hatt mer erfaring med
ulv. 

Samtidig er ulven et rovdyr, den er en del
av norsk natur, og det er ingen som kan garantere at det aldri noensinne
i noen situasjon vil kunne skje at ulv angriper mennesker. Samtidig
vet vi at dette ikke har skjedd på svært lang
tid, noe som selvsagt også delvis skyldes at det har vært
få ulver i norsk natur. Men det er grunn til å tro
at andre farer på skoleveien, som f.eks. det å bli
påkjørt, er langt mer sannsynlige enn det å bli
angrepet av ulv.

  Jeg takker igjen for svaret.

Jeg merker meg at miljøvernministeren
sier at hun ikke kan garantere for at ulv ikke angriper mennesker,
og at hun igjen kommer med den påstand at trafikken kanskje
er farligere. Det er det vel på det nåværende
tidspunkt kanskje grunn til å tro, men nå er det
faktisk slik at vi har bygd inn i opplæringsloven at man
skal beskytte skolebarn mot trafikken. 

Nå er man i ferd med å prøve å få til
et slags kjerneområde for ulv i de østlige deler
av Hedmark, og da vil konfliktene og konfrontasjonene mellom befolkningen, og
da særlig skoleelever, oppstå. 

Mitt spørsmål er: Tar miljøvernministeren
den sjansen at det kan være at barn angripes av ulv på skolevei,
eller vil hun i Regjeringen gå inn for – som en
konsekvens av den problemstillingen som hun selv har brakt oss inn
i, og som man må ta hensyn til – å gi
barna fri skoleskyss?

  Som jeg sa i mitt forrige svar, har vi, bl.a.
fordi vi i lang tid har hatt svært få ulver i
Norge, for liten kunnskap om den reelle faren for at ulv angriper
mennesker. Og det er også grunnen til at dette er et av
de områdene som Regjeringen nå jobber spesielt med,
og hvor vi mener at det er viktig å få mer kunnskap.

Representanten Fossum forskutterer litt når
hun sier at Regjeringen er i ferd med å etablere et kjerneområde
for ulv. Regjeringen vil komme tilbake til spørsmålet
om sonering i god tid før beitesesongen. 

Men det er ett viktig prinsipp: Når
storsamfunnet har bestemt at vi skal ha levedyktige bestander av
rovdyr i Norge, må også storsamfunnet være
villig til å være med og ta ansvaret for det,
og ikke overlate det fullstendig til den enkelte kommune. Jeg mener
at det i den sammenhengen vil være naturlig å vurdere
om spørsmålet om skoleskyss også bør
inngå i storsamfunnets ansvar.





                

 Dette spørsmålet,
fra representanten Jan Johnsen til olje- og energiministeren, vil
bli besvart av miljøvernministeren på vegne av
olje- og energiministeren.

  Jeg har stilt følgende spørsmål
til energiministeren:

«Ifølge Teknisk Ukeblad 18.
november 1999 kan kranene for Norges to største petrokjemiske
gassbaserte anlegg bli stengt. Etter at avtalen med Ekofisk utgår
i 2001, har de nå problemer med å skaffe seg langsiktige
leveranser av norsk gass. Dette er i strid med det Stortinget vedtok
i behandlingen av St.meld. nr. 44 (1994-95) Norge som gassnasjon – bruk
av naturgass i Norge. 

Vil statsråden legge til rette for
at bedriftene får den gassen de i fremtiden har behov for?»

  Petrokjemivirksomheten i Grenlandsområdet
ble etablert på 1970-tallet basert på våtgassleveranser
fra Ekofisk-området, de såkalte opsjonsavtalene.
På grunn av synkende våtgassproduksjon fra Ekofisk-området
kombinert med økende etterspørsel som følge
av kapasitetsutvidelser ved Bamble-anleggene, har leveransene under
disse avtalene de siste årene ikke greid å dekke
hele behovet etter våtgass. Nedgangen var særlig
stor i fjor, og anleggene var da nødt til å kjøpe inn
store våtgassvolumer i spotmarkedet. I det nordvesteuropeiske
våtgassmarkedet har det i mange år vært
et stort overskudd på propan og butan.

Avtalene om våtgassleveranser fra
Ekofisk-området ble reforhandlet i 1997 og 1998. Kjøper
og selger ble da bl.a. enige om at leveransene av propan og butan
skal opphøre i oktober i år. Leveransene av etan
vil imidlertid fortsette fram til oktober 2007.

Tilgang på etangass er svært
viktig for petrokjemivirksomheten i Bamble fordi etylencrackeren
på Rafnes, som er kjernen i virksomheten, er konstruert
slik at den er avhengig av en minimumsandel med etan som føde.
I våtgassmarkedet i Europa er det liten tilgang på etan,
og bl.a. for å sikre etanleveransene til Bamble, er et
nytt utskillingsanlegg for etan under bygging på Kårstø.
Dette anlegget vil fra 2001 produsere rundt 600 000 tonn
etan i året, hvorav en fjerdedel er solgt på en
langsiktig kontrakt til etylencrackeren på Rafnes. Dette
er mer etan enn det crackeren i dag får under avtalene
fra Ekofisk-området. I tillegg vil Hydros ammoniakkfabrikk
på Herøya kjøpe en fjerdedel av etanet
fra Kårstø, mens den siste halvparten er solgt
til Borealis i Stenungsund.

På slutten av fjoråret ble
i tillegg to nye utskillingsanlegg for våtgass ferdigstilt
av Hydro på Sture og av Vestprosess på Mongstad.
Fra disse våtgassanleggene vil petrokjemivirksomheten i
Bamble motta ca. 300 000 tonn årlig med propan
og butan.

Slik jeg forstår det, vil de langsiktige
leveranser fra de tre nye våtgassanleggene langt på vei
dekke dagens råstoffbehov ved petrokjemivirksomheten i
Bamble. Med nåværende kapasitet forbruker anleggene
i Bamble bare rundt en tiendedel av samlet norsk våtgassproduksjon
de neste årene. Dersom industrien ønsker mer våtgass
til kapasitetsutvidelser, er det følgelig rom for dette,
men vilkårene for slike leveranser må i så fall
avklares gjennom kommersielle forhandlinger mellom selger og kjøper.

  Jeg takker for svaret. 

Nå er det slik at bedriftene her ikke
klager på pris, de er villige til å ta den prisen
som måtte være i markedet. Det som er problemet
for bedriftene, er at de ikke får den langsiktige avtalen
som de har behov for for å kunne fortsette driften etter
2001. Det som er det viktige for meg, er at de norske myndighetene
er med på å legge til rette slik at dette kan
skje, og at bedriftene kan slippe å gå en usikker
fremtid i møte. Jeg regner med at statsråden kan
bekrefte at departementet vil hjelpe til med å få dette
på plass.

 La meg først få si at det er
viktig at representanten her presiserer at dette ikke er et prisspørsmål,
men et behov for langsiktighet. Vi mener at med de tiltakene som
er satt i verk, og med de produksjonsplanene som nå foreligger,
vil det være mulig å få rom til kapasitetsutvidelse.
Men en forutsetning for det er, som jeg allerede har sagt, at det
må avklares gjennom kommersielle forhandlinger mellom selger
og kjøper. Men vi kan ikke se at det skulle være
noen ting i veien for å få rom for kapasitetsutvidelse,
også i et langsiktig perspektiv. 

  Jeg takker igjen for svaret, som jeg synes
var positivt. Det er ofte slik at det er tidkrevende å bygge
ut felt for landbasert videreutvikling. Det er mange lisensdeltakere,
og det tar ofte lang tid. Hvordan kan man påvirke disse
prosessene slik at det velges løsninger som tilrettelegger
for landbasert virksomhet?

 Det som er myndighetenes viktigste oppgave,
er å legge til rette for virksomhet gjennom gode rammevilkår,
og så sørge for at den virksomheten som etableres,
selvsagt skjer innenfor de regler og det lovverk som til enhver
tid gjelder. Min oppfatning er at med de skrittene som nå er
tatt, og med det produksjonsvolumet som vi vil ha på plass
i løpet av kort tid, har myndighetene langt på vei
allerede lagt til rette for den virksomheten som Jan Johnsen spør
om, og jeg tror at med det rom for utvidelse som ligger i det volumet
vi her snakker om, skal det ikke være noe i veien for å kunne
planlegge langsiktig også for denne type virksomhet. 





                

  Det foreligger ikke noe referat.





                    
                    
                    

