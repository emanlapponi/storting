 Representantene André 

Kvakkestad, 

Olav 

Akselsen

,
Audun Bjørlo 

Lysbakken

, Jorunn 

Ringstad,

 Synnøve 

Konglevoll

, Aud 

Gaundal

,
Øystein 

Djupedal

, Per Ove 

Width

, Elsa 

Skarbøvik

 og
Per Erik 

Monsen

, som har vært
permittert, har igjen tatt sete.

Det foreligger fire
permisjonssøknader:

fra Senterpartiets stortingsgruppe
om sykepermisjon for representanten Morten 

Lund

 fra
og med 5. februar og inntil videre

fra Sosialistisk Venstrepartis stortingsgruppe om sykepermisjon
for representanten Rolf 

Reikvam

 fra og med
5. februar og inntil videre

fra Arbeiderpartiets stortingsgruppe om permisjon for representanten
Hill-Marta 

Solberg

 i tiden fra og med 5.
februar til og med 7. februar for i regi
av Nordisk Råd å delta i møter i Den
faste parlamentarikerkomite for arktisk samarbeid, i Washington

fra representanten Karin 

Andersen

 om
permisjon i tiden fra og med 5. februar til og med 7.
februar for som representant for Den Interparlamentariske Union å delta
i konferansen «Nulltoleranse for kvinnelig kjønnslemlestelse»,
i Addis Abeba i Etiopia

Etter forslag fra presidenten ble
enstemmig besluttet:

1.	Søknadene behandles straks
og innvilges.

2.	Følgende vararepresentanter innkalles for å møte
i permisjonstiden: 
For Akershus fylke: Christian 

Holm


For Hedmark fylke: Helge 

Bjørnsen


For Nordland fylke: Tomas 

Norvoll


For Sør-Trøndelag fylke: Karin 

Galaaen

 Christian Holm, Helge Bjørnsen,
Tomas Norvoll og Karin Galaaen er til stede og vil ta sete.

Valg av settepresident

 Presidenten vil foreslå at
det velges en settepresident for Stortingets møter i inneværende
uke – og anser det som vedtatt.

Presidenten ber om forslag på settepresident.

 Jeg foreslår Kjell Engebretsen.

 Kjell Engebretsen er foreslått
som settepresident. – Andre forslag foreligger
ikke, og Kjell Engebretsen anses enstemmig valgt som settepresident
for inneværende ukes møter.

Representanten Kjetil Bjørklund vil
framsette et privat forslag.

 På vegne av Per Ove Width, Odd Roger
Enoksen og meg selv vil jeg legge fram forslag om at Regjeringen
må legge fram en sak for Stortinget om arbeidet med effektivisering
av økonomi- og logistikkledelse i Forsvaret.

 Representanten Karl Eirik Schjøtt-Pedersen
vil framsette et privat forslag.

 På vegne av representantene Karita
Bekkemellem Orheim, Eva M. Nielsen, Reidar Sandal og meg selv vil
jeg framsette forslag om tiltak for å bedre
den økonomiske situasjonen for Kirken.

 Representanten Per Sandberg vil framsette
to private forslag.

 På vegne av representantene Jan Arild
Ellingsen, Kenneth Svendsen og meg selv fremmer jeg forslag om å iverksette
et prøveprosjekt for utprøving av elektronisk
merking av kjøretøy for å effektivisere
og modernisere politiets kontrollrutiner.

Og på vegne av representanten Torbjørn
Andersen og meg selv fremmer jeg forslag om reisebegrensning for asylsøkere
og utlendinger med norske reisedokumenter.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

utenriksminister Jan Petersen

statsråd Laila Dåvøy

statsråd Kristin Clemet

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg.

– Vi starter da med første
hovedspørsmål, fra representanten Thorbjørn
Jagland.

 Utenriksministeren har på en prisverdig måte
holdt fast ved FNs autoritet når det gjelder krisen i Irak.
Sikkerhetsrådet har krevd full avvæpning av Irak.
Hvis det ikke er mulig på fredelig måte, skal
det skje ved alvorlige konsekvenser, som enstemmig vedtatt i Sikkerhetsrådet.

I dag legger utenriksminister Powell trolig
fram nye bevis. Våpeninspektørene kommer med sin
rapport senere. Hvis det legges fram bevis som Sikkerhetsrådet
mener er troverdige, skal man forsøke å få til
avvæpning ved hjelp av fredelige midler ved at UNMOVIC
får sterkere virkemidler, f.eks. at de amerikanske
U2-flyene får mulighet til å fly over Irak, og
kanskje også militær støtte.
Er utenriksministeren enig i at man først skal prøve denne
veien, å få til avvæpning ved hjelp av
fredelige midler, før man kommer tilbake til det som står
i resolusjon 1441, nemlig at det blir alvorlige konsekvenser i form
av væpnet konflikt?

 Ja, det er jeg enig i. Bruk av militære
midler må jo bare være det
aller ytterste virkemiddel som man kan bruke
i en krise som man står overfor. Det er opp til Sikkerhetsrådet
gjennom sine vedtak å definere når det
måtte være, men Regjeringens mål, og
som jeg skjønner det er bred enighet om i Norge, er at man
skal søke å få løst
denne konflikten uten bruk av militære midler. Derfor har
vi også konsekvent fulgt FN-sporet, som jeg er
glad for at Jagland bruker uttrykket «prisverdig» om.
Jeg ser at enkelte i den offentlige debatt – eller
rettere sagt i pressen – sier at det nå er «hakk
i plata». Men jeg tror det er svært viktig at
vi nettopp har «hakk i plata» på dette
området og konsekvent følger det opplegget som
resolusjon 1441 har lagt til grunn, ikke minst fordi Norge
jo var med og stemte for resolusjon 1441.

 Jeg er enig med utenriksministeren i at det
her har vært nødvendig å ha «hakk
i plata», nettopp fordi det har vært
reist tvil om hvor man skal stå.

Det som er viktig nå, er å forsøke å komme
med meninger og oppfatninger om hvordan man skal kunne holde fast
ved den fredelige veien. Det kan man selvfølgelig ikke
klare hvis man fraviker det som står i resolusjon 1441.
Det er desto viktigere å ha oppfatninger om hvordan man
kan utfylle den våpeninspeksjonen man i dag har, og gi
den sterkere virkemidler. Jeg spør om Regjeringen har noen
oppfatninger av om det er mulig å styrke våpeninspeksjonen
og legge enda hardere press på Irak. Hvis det
viser seg at det er klare bevis, er det klart at da må man
stille Irak overfor et ultimatum og si at sånn og sånn
skal det være. Men man må også ha
sterkere virkemidler for å få det til. Hvis det
da ikke nytter, er det klart at da har Sikkerhetsrådet
enstemmig sagt hva som kommer til å skje.

 Jeg tror det er vanskelig å ha noen
avgjørende mening om hvorvidt selve inspeksjonssystemet
kan styrkes ytterligere i forhold til det det nå er. Det
er jo slik at inspeksjonskapasiteten gradvis har blitt bygd opp.
Jeg tror det er svært viktig å lytte til de rådene
som inspektørene gir. Forrige runde inspektørene
var i Sikkerhetsrådet, var det med en foreløpig
rapport, og vi sa etter den rapporten at vi mener
at inspektørene nå må få mer
tid. Men man må samtidig huske at de mange kravene som
stilles i FN-resolusjoner, er krav til hvordan det irakiske regimet
skal samarbeide. Det foruroligende med Blix" rapport 27. januar
var nettopp at han pekte på at Irak ikke
samarbeider på en skikkelig måte. Det er ikke
et spørsmål som i og for seg knytter seg til selve
inspeksjonsregimet. Det knytter seg til hvordan Irak oppfyller de
kravene FN har stilt. Det er der jeg tror kjernen i spørsmålet
på mange måter nå ligger.

Det er en meget vanskelig
situasjon vi står overfor, men nettopp
da er det viktig å holde seg til det opplegget Sikkerhetsrådet
har lagt seg på, og at man ikke går
ut på noen av sidene. Det har også statsministeren
understreket.

 Det blir oppfølgingsspørsmål – Kristin Halvorsen.

 Det har vært noe ulike signaler fra
statsministeren og utenriksministeren når det gjelder hvordan
denne situasjonen skal vurderes. Til Aftenposten den 31. januar
sa statsministeren følgende:

«Et
FN-vedtak er et nødvendig, men ikke tilstrekkelig
beslutningsgrunnlag for oss. Vi skal foreta en selvstendig vurdering
til slutt.»

«Hva skal til for at Norge
går imot krig hvis FN gir klarsignal?»,

spør Aftenposten.

«Det
måtte være at vi fant konsekvensene
av et sånt vedtak politisk og etisk uakseptable i forhold
til alternativet om ikke å gripe inn»,

svarer statsministeren.

Jeg vil gjerne spørre utenriksministeren
om han er enig med statsministeren i dette.

 Det er ingen uenighet mellom statsministeren
og meg i disse spørsmålene. Vi legger begge til
grunn at Sikkerhetsrådets vedtak etter kapittel
VII er bindende for medlemslandene. Men samtidig er det helt åpenbart
at det er de enkelte land som på det grunnlaget må vurdere
hvordan et slikt vedtak skal følges opp for deres
vedkommende. Det betyr at vi ikke vil få et pålegg
om å delta i militære operasjoner. Jeg minner
om at denne debatten startet nettopp på det punktet,
og jeg tror faktisk jeg var den første som uttalte
meg om det også, og understreket da at hvordan det skal
følges opp, må Norge på sitt
grunnlag vurdere. Men det er heller ikke noen
tvil om at Sikkerhetsrådets vedtak er bindende for medlemslandene.
Det følger av systemet, og det har det aldri
vært noen tvil om.

 Åslaug Haga – til oppfølgingsspørsmål.

 Jeg vil gjerne bore litt i det spørsmålet
som Kristin Halvorsen var inne på nå.

Det er uklarhet om hvilke handlingsrom Regjeringa mener
at Norge har dersom Sikkerhetsrådet skulle vedta en
resolusjon om et militært angrep på Irak.
Senterpartiets forståelse er at et vedtak i Sikkerhetsrådet
vil være forpliktende i den forstand at vedtaket ikke
kan motarbeides, men at Norge sjølsagt på sjølstendig
grunnlag kan forbeholde seg retten til å mene
at et vedtak er uklokt, og at man sier et politisk nei
til en krig i Irak. Statsministeren har sendt signaler om at man
kan si et politisk nei også etter at
Sikkerhetsrådet har fattet et vedtak. Han har altså samme
forståelse som vi. Men jeg opplever at utenriksministeren sier
at dersom Sikkerhetsrådet har fattet et vedtak om militært
angrep, gir det seg sjøl at Norge også må støtte
dette politisk. Militært er sjølsagt noe annet.
Hva er Regjeringas holdning?

 Jeg skal ikke blande meg opp i Åslaug
Hagas opplevelser. Men jeg må si at jeg har på dette
punktet uttalt meg ganske klart hele tiden,
og det er ikke noen motsetning heller på dette
punktet. Vedtakene er altså bindende for medlemslandene, men
det er klart at i en fri offentlig debatt kan man mene hva
man vil om vedtakene. Det har jeg også sagt en
rekke ganger. Hva man da til syvende og sist vil gjøre,
er et annet spørsmål. Det ligger jo en sterk føring
i hva Sikkerhetsrådet i så fall sier. Men det
formelle, nemlig at det er mulig å kritisere det, er selvsagt.

Jeg tror at veldig mye av disse tingene kommer
til å klarne ganske greit når en eventuell
resolusjon måtte foreligge fra Sikkerhetsrådet.
Vi er nå inne i den type debatt som
vi har hatt mange ganger, nemlig «dersom-hvis-om»-debatter,
som jeg for mitt vedkommende har bestrebet meg på å holde
litt unna, simpelthen fordi det blir debatter som skjer på et
grunnlag som vil vise seg ikke å være reelt
når vi først måtte komme dit.

Derfor er det ingen uenighet om disse spørsmålene, hverken
innad i Regjeringen eller mellom Regjeringen og
store deler av norsk politikk.

 Haakon Blankenborg – til
oppfølgingsspørsmål.

 Eg er samd med utanriksministeren i at det
ikkje er noka meining i å diskutere
om Norge skal gå på tvers av eit FN-vedtak
når eit FN-vedtak er gjort. Det som kan vere
eit poeng, er å få stadfesta at Regjeringa har
ei aktiv holdning til å få ei fredeleg løysing,
f.eks. gjennom ein forsterka innsats for å sikre inspektørane
i Irak, det vere seg ved hjelp av flystøtte,
som dei tidlegare har antyda kan vere ei hjelp, eller
på andre måtar, og vil fremje dette
som synspunkt under behandlinga. Sjølv om ein ikkje
er med i Tryggingsrådet lenger, vil det vere
tenleg om Regjeringa har dette som holdning og presenterer dette
som ei sjølvstendig holdning og ikkje ventar
på eit vedtak i Tryggingsrådet. Det vil vere
av langt større betydning enn å diskutere om Norge
skal gå på tvers av eit vedtak i Tryggingsrådet
når det endeleg er gjort.

 Jeg er helt enig med Blankenborg i den innfallsvinkelen,
og kan bekrefte at det er viktig at inspektørene nå får
det samarbeidet med irakiske myndigheter som
verdenssamfunnet har krav på at de skal kunne få,
og at det også skjer forbedringer
på de områdene hvor det er behov for det. Jeg
tror det var Thorbjørn Jagland som nevnte overflyginger,
som så absolutt er et spørsmål. Så det
er ingen uenighet mellom Blankenborg og meg i dette. Når
vi da gikk ut i forrige runde og sa at inspektørene
burde få mer tid, var det uttrykk for en egen norsk holdning
i det spørsmålet, for det var en debatt som da
gikk. Slike debatter deltar vi selvsagt i, og vi er klar over at
det da vil være input i den vurderingen som Sikkerhetsrådet
til syvende og sist vil komme frem til. Men jeg har lyst til å legge
til én ting, det er at et av de bekymringsfulle trekkene
nå de siste dagene er at EUs presidentskap ved utenriksminister
Papandreou nå kom tilbake med det inntrykk at Irak ikke
har skjønt hvilket alvor det er i denne saken. Det betyr bare
at da må det signalet forsterkes overfor Irak, og det oppfatter jeg også lå i
Blankenborgs spørsmål.

 Vi går da til neste hovedspørsmål.

 Jeg vil gjerne stille et spørsmål
til til utenriksministeren. Nå har jo utenriksministeren
fått støtte fra utenrikskomiteens leder
på at det er en dyd å ha «hakk i plata» i
denne saken. Og det er jo fint hvis man står fast ved visse
prinsipper, men det er vel kanskje innholdet i dette hakket som
SV har hatt problemer med. Jeg lurer på hvordan
den forrige replikkrunden nå er å forstå.
Hvis jeg tolker utenriksministeren i best mulig mening, vil Norges
holdning når Powell har vært i Sikkerhetsrådet
kl. 16.30 norsk tid i dag og lagt fram eventuelle nye bevis, være
at fredssporet, eller våpeninspektørsporet,
skal følges så langt råd er, dvs. at Norge før
Sikkerhetsrådet eventuelt behandler dette, skal
stå på for at våpeninspektørene
skal få mer tid til å avvæpne Irak og
ettergå masseødeleggelsesvåpnene. Er
det en riktig oppfatning?

 Jeg må først si at fredssporet
er langt mer omfattende enn det Kristin Halvorsen
nå gir uttrykk for, og det tror jeg det er svært
viktig å huske. Jeg nevnte på slutten av mitt
svar til Haakon Blankenborg at det at omverdenen nå er
i stand til å sende så tydelige signaler til Irak
at de skjønner hva som nå er alvoret i situasjonen,
er et svært viktig bidrag, og jeg synes rett og slett ikke
at Vest-Europa har vært gode nok til å sende
det tydelige signalet. Og det er en viktig del av fredssporet, det
må vi ikke snakke oss bort fra. Så jeg
må si at jeg synes Papandreous beskjed i går var
alarmerende.

Når det gjelder spørsmålet
om mer tid, så sa vi det i forbindelse med den forrige
behandlingen, altså 27. januar. Jeg mener fortsatt
at inspektørene bør få den tiden som
de måtte trenge til å få mer klarhet
i spørsmålet. Hvor lang tid de trenger, må være
opp til Sikkerhetsrådet å vurdere på bakgrunn
av en dialog med inspektørene. Og man må jo
huske hva som er inspektørenes oppgave, og hva som er kravene
til Irak. Kravene til Irak ligger definert i en rekke FN-resolusjoner,
sist i 1441, og det betyr at det er de kravene som skal oppfylles.
I den sammenheng er inspeksjonene viktige, men hvor lang tid inspektørene
trenger, tør ikke jeg ha noen oppfatning
om på stående fot.

 Situasjonen er jo nå at man har gått
inn i et spor der det er veldig vanskelig å se
hvordan man skal klare å finne en løsning på krisen
rundt Irak uten at USA, eventuelt med FNs støtte,
går til en militær aksjon. Bare det
faktum at det står 100 000 amerikanske soldater
i Golfen, som skal ha en god grunn for å reise hjem igjen
med uforrettet sak, og det faktum at kanskje en–fem måneder eller
et år til for våpeninspektørene ikke er
godt nok for Bush til å trekke soldatene hjem, kan jo være
dynamikk nok i seg selv til at det presses fram et militært
angrep som kunne vært unngått. I denne
situasjonen har Regjeringen så langt vært veldig
forsiktig med å gå i bresjen når det
gjelder standpunkter til hva som er fornuftig å gjøre
i denne situasjonen. Nå har statsminister Bondevik
vært veldig klar på at krig er absolutt siste
utvei. Er utenriksministeren enig i at krig er absolutt siste utvei,
og at Norge skal stå på for at absolutt
siste utvei ikke iverksettes før alle
andre midler er brukt?

 Det fremgikk av mitt første
svar i dag til Thorbjørn Jagland, hvor jeg nettopp
gav uttrykk for at krig er det siste man går til, og vi følger
jo den oppfatningen videre. Men jeg har lyst til å si én
ting som jeg synes virkelig var foruroligende ved spørsmålet
til Kristin Halvorsen. Det er at når hun lurer på hvilke
utganger som er av denne situasjonen, har Kristin Halvorsen ikke
et eneste ord om hva Irak skal gjøre. Det er jo egentlig
den helt grunnleggende forståelsesuenigheten mellom
Kristin Halvorsen og meg. Vi må nå ha
forståelsen av at her har Saddam Hussein helt klare ting å gjøre,
og vi må legge press på at det blir gjort. Det er
sakens kjerne her nå – ikke noe annet.

 Det blir oppfølgingsspørsmål – Bjørn Jacobsen.

 Der det er krig, er det også sivil
krise. Kor mange soldatar, fly og tanks som er på plass
i landa rundt Irak for å kjøre i gang krigen,
får vi dagleg informasjon om. Det det manglar informasjon om,
og der tausheita er rungande, er detaljane om kva slags lidingar
krigen vil kunne skape for sivilbefolkninga. Før var det
slik at det var soldatar som døydde i krig. I dag er det
for det meste sivile som gjer det. Har utanriksministeren tenkt
på kor store dei humanitære lidingane for sivilbefolkninga
vil bli, og kva betyr det i forhold til dei planane som Regjeringa
legg? Kva betyr det for Regjeringa i forhold til eit ja eller
nei til krig?

 Som vi har vært inne på en
rekke ganger tidligere i denne spontanspørretimen, er det
altså slik at bruk av militære midler er det ytterste
virkemidlet i en konflikt av denne art, og det må ikke være noen
uenighet om at vi søker, så langt som mulig, å nå en
fredelig løsning på denne konflikten. Da må vi også forstå hva
den består i, og vi må sørge for at de
nødvendige kravene til Saddam Hussein blir gjennomført.
Det må vi ikke glemme i den debatten vi nå står foran.

Hvordan en militær kampanje eventuelt
vil bli gjennomført, er det jo vanskelig å teoretisere
om på forhånd, men jeg skjønner at hovedpoenget
til Jacobsen er hvordan vi i så fall er beredt i en situasjon
av den art. Til det er å si at det eksisterer omfattende
generell beredskap i tilfelle humanitær krise. Det har ikke
noe spesifikt med Irak å gjøre, men det er en
generell forberedelse som vi har, og den er ganske omfattende.
Jeg kunne ha gått inn på den hvis jeg hadde hatt
mer tid.

 Åslaug Haga – til oppfølgingsspørsmål.

 Det er sjølsagt å håpe
at vi kan ende opp i en situasjon hvor våpeninspektørene
får mer tid. Det tror jeg er det riktige nå. Men
jeg må få lov å stille spørsmål
ved realismen i at dette skal kunne skje.

Jeg tror det er viktig nå at en tar
realitetene innover seg. Det 

er

 en overhengende fare
for at det blir en krig i Irak. Dersom Sikkerhetsrådet
mandaterer krig, blir det krig. Dersom Sikkerhetsrådet ikke
gjør det, har USA gått svært langt i å si
at under alle omstendigheter blir det krig.

En krig vil uvegerlig – og det tror
jeg alle er enige om – få enorme humanitære
konsekvenser. Derfor må jeg si at det forundrer meg at
man på norsk side ikke har noen
beredskap i forhold til hvordan man skal håndtere den situasjonen
rent humanitært. Jeg mener det opplagte nå ville være
at man gikk inn og så på hvilke ressurser man kan
stille til rådighet i forhold til den humanitære
siden dersom det blir krig. Jeg mener også at
man burde sette i verk tiltak i forhold til å forberede
seg på å måtte ta imot en betydelig mengde
flyktninger. Derfor forundrer det meg at man fortsatt bare
opererer med generelle retningslinjer når det gjelder forberedelser
på det humanitære området.

 La meg bare først si at
inspektørene og inspektørenes arbeid er ment å støtte opp
under de kravene som stilles til Saddam Hussein. Det er ingen forsinkelsesmekanisme,
det er en realitet, nemlig at man ønsker å øve
inspeksjoner for å få vite svaret på det
hovedspørsmålet som FN har stilt.

Når det gjelder beredskapen – og
jeg skjønte at Åslaug Haga mente at ingenting foreligger – vil
jeg bare minne om følgende, nemlig at vi har
det såkalte NOREPS-systemet, med beredskapslager
på Fornebu, som består av en rekke nødhjelpsprodukter.
Fra dette lageret kan det i løpet av 24 timer
sendes komplette pakker med nødhjelpsmateriell, med alt
fra feltsykehus til nødrasjoner, telt, sammenleggbare vannbeholdere
og kommunikasjonsutstyr. Videre har vi det såkalte NORSTAFF,
som administreres av Flyktningerådet og er en personellbase
på 300 erfarne personer som er beredt til å rykke
ut i en krisesituasjon på 72
timers varsel.

Dette er uttrykk for at det generelt er en
beredskap av meget høy kvalitet. Så hvis man nå skulle
få en krigssituasjon med
alvorlige humanitære konsekvenser, har vi allerede et system
som er der og kan utløses.

 Vi går da videre til neste
hovedspørsmål.

 Jeg har et spørsmål til utdannings-
og forskningsministeren – så vi skifter tema.

Før jeg stiller spørsmålet,
vil jeg faktisk bruke noen sekunder
på å skryte av statsråden. Beslutningen
om å flytte forhandlingsansvaret for undervisningspersonell fra
staten til kommunene og fylkeskommunene er en beslutning som vi
gir vår fulle tilslutning, og den imøtekommer
Fremskrittspartiets Dokument nr. 8:23 for 2002-2003, som ligger
til behandling i Stortinget. Det er vi veldig glad for.

Mitt spørsmål dreier
seg om noe annet enn arbeidsklima, det dreier seg om inneklima.
Beregninger viser at norske skolebygg har et opprustningsbehov
på ca. 40 milliarder kr. Det er en låneordning
på 15 milliarder kr over åtte år.
Dette går for sent. Hva gjør statsråden
for å sikre at kommuner og fylkeskommuner opptrer i tråd med
bestemmelser som gjelder for inneklima, og ikke innvilger
seg selv utsettelse med hensyn til frist eller dispensasjon
i forhold til gjeldende krav? For kravene er der, men de må jo
følges.

 Noe av det Regjeringen har gjort, og som har
fått bred tilslutning i Stortinget, er at den har endret
opplæringsloven. Der har nå elevene fått
bedre beskyttelse, både når
det gjelder det psykososiale miljøet på skolen
og det fysiske miljøet, og det dreier seg også om
inneklima. Det er en lovendring som skal tre i
kraft 1. april.

Samtidig foreligger det
mange rapporter og medieoppslag om
dårlig inneklima og dårlige bygningsmessige forhold
på skolene, men det er et faktum at vi ikke har
en komplett oversikt over tilstanden når det gjelder norske skolebygg.
Departementet er i ferd med å danne seg et mer korrekt
bilde av det som er situasjonen i norske skoler, og i
den sammenheng, avhengig av hva vi avdekker, må vi også se
på eventuelle tiltak for å gjøre noe
med det, herunder den låneordningen som representanten
Sortevik nevnte. Men kartleggingen er ikke fullført.
Når den blir det, og hvis vi får et tilfredsstillende
svar, skal selvfølgelig Stortinget gjøres kjent
med det.

 Jeg kan tenke meg to tiltak som jeg vil be
om statsrådens vurdering av. Det ene er å gi det
stedlige arbeidstilsynet i midlertidig oppgave å følge
opp at forskrifter blir etterlevd av kommunene og fylkeskommunene
som eier, inntil vi får på plass et permanent
uavhengig organ. Arbeidstilsynet finnes, og det kan brukes. Det
har jo også som oppgave å påse
at de ansatte i skolen har arbeidsforhold som er tilfredsstillende
i henhold til arbeidsmiljøloven.

Det andre som kan gjøres
for å få fart på oppussingen, er en midlertidig
statlig overtakelse av skolebygg, slik at ikke kommuneøkonomien
i hver enkelt kommune blir utslagsgivende for om flere av dagens
skoleelever faktisk kan oppleve et tilfredsstillende inneklima før
de er ferdige med sin skolegang.

 Jeg har registrert disse
forslagene fra Fremskrittspartiet
før. Det er klart at vi står overfor systemproblemer
hvis omfanget på de bygningsmessige problemene er så stort
som noen hevder, nemlig noen titalls milliarder
kroner. Da tyder det på langvarige forsømmelser
og dype systemproblemer i forhold til kommuneøkonomien,
som også i og for seg dreier seg om
offentlig økonomi i det hele tatt.

Jeg tror ikke det er en gunstig
ordning med midlertidig statlig overtakelse av alle skolebygg.
Vi snakker om et antall skolebygg, hvis vi ser på grunnskole
og videregående skole, på ca.
4 000 i hele landet, og jeg tror det vil bli meget komplisert.

Når det gjelder tilsynsfunksjonen,
er vi selvfølgelig opptatt av at den skal være
god, og der har jo Stortinget bedt om at vi skal komme tilbake ganske
snart med en vurdering av tilsynsmyndigheten for så vidt
gjelder de nye skolemiljøbestemmelsene.

 Det blir oppfølgingsspørsmål – Lena Jensen.

 1. april trer den nye arbeidsmiljøloven
for elever i kraft, en lov som gir alle elever en individuell
rett til et skolemiljø som fremmer både
helse, lære og trivsel i skolen. De undersøkelsene
som har vært gjort av bl.a. KS og en rekke andre
institusjoner, viser at det vil koste mellom 40 og 50 milliarder kr å få et
godt innemiljø for elevene i Norge.

Regjeringen er i gang med en kartlegging av
situasjonen i skolen, men nå trengs det handling. Mitt
spørsmål til statsråden er: Har statsråden noen
konkrete opptrappingsplaner for oppussing av landets skoler? Som
man vet, er jo skolebyggene de bygg som er i aller dårligst stand
av alle offentlige bygg i Norge.

 Mine konkrete planer er at jeg i
hvert fall skal videreføre den låneordningen som
er vedtatt, og som går over noen år.
Men hvis det skal gjennomføres ytterligere og andre
tiltak fra statens side, er det første vi må gjøre, å skaffe
oss kunnskap om situasjonen. De tallene som representanten her viser
til, 40-50 milliarder kr, kan jeg ikke
bekrefte. Jeg kan ikke utelukke det, men jeg kan ikke
bekrefte det. Vi forsøker å kartlegge situasjonen
bedre. Men det er klart at hvis man avdekker behov i den størrelsesordenen,
er det et tegn på dype systemproblemer og langvarig
forsømmelse. Det betyr at vi heller ikke må finne
på ordninger som forsterker disse problemene. Jeg tror
at hele kommuneøkonomien eller
lokaldemokratiet og statens forhold til kommunesektoren er inne
i en ganske viktig skjebnetime, hvor det er spørsmål
om vi skal respektere lokaldemokratiet og ansvaret der, rammefinansieringssystemet osv., eller
om staten skal overta stadig mer og detaljstyre stadig mer. Det
er et dilemma som man også må ta hensyn
til når man vurderer eventuelle tiltak.

 Vi går videre til neste
hovedspørsmål.

 Jeg vil få stille et spørsmål
til utdanningsministeren.

Regjeringens prioriteringer på årets
statsbudsjett begynner å merkes godt ute i Skole-Norge.
Bondevik-regjeringens satsing på de private skolene med
nesten en halv milliard kroner er finansiert gjennom store
kutt til skolefritidsordningen for de aller minste ungene.
Nå kommer regningen til foreldrene. I Oslo, som er Høyres stolthet
og utstillingsvindu, har betalingen steget med hele 1 600 kr.
I Lenvik kommune har 20 pst. av foreldrene nå sagt
opp plassen eller bedt om redusert plass. I Trondheim økes
prisen fra 1. mars. Dette er kun noen få eksempel.
Det kan virke som om folk blir skremt vekk fra skolefritidsordningen
med de kuttene som Regjeringen har lagt opp til.

Statsråden har i sin statsrådstid ikke
hatt noe særlig engasjement for fellesskolen. Det som nå skjer
med skolefritidsordningen, må sies å være – unnskyld
uttrykket – en helt elendig familiepolitikk. Jeg har lyst
til å spørre statsråden helt konkret:
Er hun ikke bekymret for den utviklingen vi ser i forhold
til de minste barna våre?

 I motsetning til det som gjelder for opposisjonen,
er man når man sitter i regjering, nødt til å ta
ansvar, ikke bare for deler av budsjettet, men
for hele budsjettet. Da må hele budsjettet
ha en innretning slik at det ikke sprenger rammene for
det norsk økonomi tåler. Vi har bl.a. sett effekten
av at vi maktet det ved at vi får til en gradvis rentenedgang.

Utdannings- og forskningsdepartementets budsjett hadde
likevel innenfor disse stramme rammene
en kraftig vekst i bevilgningene, en kraftig vekst til høyere
utdanning, en kraftig vekst til forskning og også vekst
til skolene – ennskjønt der går det meste
over kommuneøkonomien – og
så var det et kutt på skolefritidsordningen. I
valget mellom å prioritere utdanning, forskning
og skole versus skolefritidsordningen prioriterte man det første.
Dette må da ses i sammenheng med det som skjer med menneskers
privatøkonomi når
vi kan få til en gradvis rentenedgang.

Det jeg er bekymret for, er naturligvis kommuneøkonomien
som er i ubalanse, og som jeg ikke ser det er lette veier
ut av. I hvert fall krever det en innsats fra alle i denne
salen fordi det ikke handler bare om kommunepolitikernes egne
ambisjoner eller manglende evne til effektivisering,
men også om de reformer, oppgaver og pålegg vi
gir fra denne sal eventuelt ved ikke å fullfinansiere,
og den detaljstyring og statliggjøring som også skjer
herfra. I den situasjonen er det ikke til å legge
skjul på at skolen, ikke akkurat skolefritidsordningen,
men skolen, er i en utsatt posisjon – den sektor som hittil
har vært mest lojal mot det rammefinansieringssystemet
og den lokalpolitiske tankegang vi egentlig alle har sluttet
oss til.

 Først har jeg lyst til å si
at er det noe parti som kjenner ansvaret tynge, er det nettopp
Arbeiderpartiet. Vi har i mange sammenhenger blitt møtt
med at vi har vært for ansvarlige, og jeg tror statsråden
kjenner godt til at Arbeiderpartiet
er vant til å ta ansvar, både i posisjon
og også i opposisjon.

Så til svaret til statsråden.
Poenget er jo at det som skjer i kommunene, gjør at det
kun er de lovpålagte oppgavene som kommunene nå etter
hvert har muligheten til å følge opp. Det er bra
hvis Regjeringen begynner å bli opptatt av og bekymret
for utviklingen i kommuneøkonomien. Så er det også slik
at vi har et viktig tilbud som ikke er lovpålagt,
nemlig skolefritidsordningen. Da er spørsmålet:
Hva gjør vi overfor disse minste barna hvis dette
tilbudet blir kuttet? Jeg har lyst til å spørre
Kristin Clemet om hun deler Inge Lønnings syn,
at det ikke er noe behov for SFO. Kan småbarnsfamiliene
i Norge nå forvente at det blir kutt og kutt
og kutt med Bondevik ved roret?

 Jeg tror den største tjenesten
vi kunne gjøre de minste barna, var å ha
en prinsipiell debatt om hvordan vi skal forholde oss til kommunesektoren.
Hvis representanten Bekkemellem Orheim har det utgangspunktet at
kommunene bare gjennomfører lovpålagte
oppgaver, kan hun da resonnere videre hva hun vil gjøre
med de andre. Vil hun lovpålegge også dem, eller ikke?
Det er det dilemma man da står overfor.

Jeg vet at noen som er opptatt av
kommuneøkonomi og
lokaldemokrati, snakker om noe som heter tribuneeffekten, nemlig
at hvis man begynner å statliggjøre kommunesektoren
gjennom detaljstyring og handlingsplaner osv., er det akkurat som
når man begynner å reise seg, da vil de andre også være
fristet til å reise seg, og til slutt taper alle. Dette
er et dilemma, men jeg tror de små barna ville være
mest tjent med at vi tok en prinsipiell debatt om dette og greide å holde noen
linjer i den politikken vi fører overfor kommunesektoren
samlet sett.

 Det blir oppfølgingsspørsmål – Rune
J. Skjælaaen.

 Vi skal i morgen behandle en sak
som omhandler minstestandarder. Stortinget har tydelig sagt at vi ikke ønsker å gå inn
og detaljstyre kommunene. Men jeg synes faktisk at utdanningsministeren har
gått ganske langt i dag ved å erkjenne
at det faktisk er en krise rundt omkring i kommunene. Karita Bekkemellem
Orheim nevnte skolefritidsordningen og kuttene der, men det er jo også sterke
kutt innenfor skolene – antall delingstimer
er faktisk redusert med 10 pst. det siste året.

Kommunalminister Erna Solberg sier
at vi ikke kan ha store forhåpninger om at det
skal bli noe bedre til neste år. Hva tenker utdanningsministeren
må til for at barn, både i skolefritidsordningen
og i skolen, virkelig skal få et reelt og godt
skoletilbud, når man ser at man stadig reduserer antall
timer i skolen?

 Jeg mener at «krise» er
et altfor sterkt uttrykk. Men jeg mener absolutt at de
spørsmålene som her reises, er vel verdt å diskutere.
Hvis man litt rundelig kan si at det kommunesektoren har ansvaret
for, er helse og omsorg, barnehager og skole, og hvis vi sier
at omsorgssiden og barnehagesiden i stor grad har blitt statliggjort
fra denne sals side gjennom noen år,
er det skolen igjen som opptrer som den mest lojale i forhold til
det rammefinansieringssystemet alle tenkte seg.

Jeg er overbevist om at det er best for skolen
med mindre detaljstyring og mer selvstyre. Det tror jeg
det er mange som er enige med meg i. Likevel må man
jo stille spørsmålet: Er det risikabelt i forhold
til det reduserte handlingsrommet kommunene får, dersom
flertallet her blir fristet til stadig å redusere det?
Jeg imøteser de debattene vi skal ha. Vi skal ha en debatt
i morgen, som det ble sagt. Men vi har også sagt
at vi i forbindelse med revidert nasjonalbudsjett vil legge frem
en beskrivelse av ressurssituasjonen i skolen. Vi har også ute
et høringsdokument som reiser spørsmålet
om en veiledende ressursnorm. Utgangspunktet vårt er meget
bra, (presidenten klubber) med høy ressursbruk, høy
lærertetthet og gode muligheter for å bruke
ressursene bedre (presidenten klubber igjen), men dette
krever også …

 Taletiden er omme.

Lena Jensen – til oppfølgingsspørsmål.

 I budsjettet i år ble bevilgningene til
skolefritidsordningen halvert. 217 mill. kr ble
de redusert med. Resultatet lar ikke vente på seg.
Rundt omkring i Norge skyter nå prisene på skolefritidsordningen
i været. Resultatet av dette er at mange foreldre ikke
har råd til å ha barna sine i skolefritidsordningen.

Et enstemmig fattigdomsekspertpanel i Norge
sa i 2001 at de aller viktigste tiltakene for å redusere
og hindre fattigdommen i Norge var tre ting:
gratis skole, gratis SFO og billige barnehager.

Barnefattigdommen er den aller verste
fattigdommen, og den fattigdommen det er aller vanskeligst å få bukt med,
og den har langsiktige konsekvenser. Skolefritidsordningen var én
av de tingene som man pekte på som viktig, men det Regjeringen
valgte i sitt budsjett, var å ta fra skolefritidsordningen
(presidenten klubber) og gi til privatskolene.

Stortinget har også bedt
om at Regjeringen skal komme tilbake til Stortinget med en plan
(presidenten klubber igjen) om utviklingen av skolefritidsordningen.
Mitt spørsmål er …

 Taletiden er omme.

 Jeg fikk ikke helt med meg hvem som
hadde fastslått at det var skoler, barnehager og SFO som
var det aller viktigste for å bekjempe
fattigdommen. Personlig mener jeg at det er arbeid. Muligheten
for å være selvhjulpen er det aller viktigste å sørge for, å ha
en økonomi som gjør at de som vil og kan arbeide,
får arbeide. Det mener jeg er det desidert viktigste.

Når det gjelder SFO, er det helt riktig.
Statsbudsjettet inneholder en masse poster som vokser – de
må vokse fordi de er regelstyrt. Så inneholder
det en del poster som vokser fordi det er en politisk prioritering
vi gjør. Så inneholder det noen poster
hvor det kuttes. Dette var blant dem. Det gjorde vi fordi vi prioriterte
noe annet. Likevel vil jeg si at den samlede prioriteringen
vi gjorde for å få til et tilstrekkelig stramt
statsbudsjett, har gjort at vi har fått en rentenedgang,
og det virker også inn på menneskers
privatøkonomi, akkurat som en viss stigning i SFO-prisene.

Så er det helt feil å si
at vi gjorde dette fordi vi skulle gi til privatskolene. Det var
regelstyrte ordninger. Ingen regjering kunne gjort noe annet enn
det vi gjorde, nemlig å følge reglene. Private
skoler skal ha 85 pst. (presidenten klubber) av gjennomsnittskostnadene
i de offentlige skolene.

 Det er en klokke som viser hvor lang
tid både representanten og statsråden
har igjen av taletiden. Presidenten må innstendig be om
at det blir fulgt. Presidenten liker ikke å avbryte
folk midt i en setning, men det er altså grenser for hva
presidenten kan tillate.

Vidar Bjørnstad – til oppfølgingsspørsmål.

 Det er oppløftende at statsråden
for første gang innrømmer at hun er
bekymret for kommuneøkonomien. Men det kan også være
bekymringsfullt.

I et svar til SV i Stortinget har statsråden
svart at når det gjelder SFO, er det Regjeringens målsetting
at både SFO-tilbudet og dets kvalitet opprettholdes.
Så beskriver hun to alternativer når de da har
kuttet og halvert det statlige tilskuddet. Det ene er at kommunene øker
ressursinnsatsen, og det må være provoserende
for kommunene som har fått lavere rammer i år
enn i fjor, og som nå kutter stillinger i skolen, til og
med kommer med forslag om å nedlegge skoler. Det andre
alternativet er at kommunene kan øke foreldrebetalingen
fullt ut i forhold til det kuttet Regjeringen har gjort. Jeg gir
nå statsråden en sjanse: Er det Regjeringens eller
kommunenes endelige ansvar når vi nå ser nedskjæringene
på skolesektoren rundt omkring i kommunene og økt
foreldrebetaling for skolefritidsordningen?

 For det første er det ikke første
gang jeg har uttalt meg slik om kommunesektoren, lokaldemokratiet
og kommuneøkonomien. Det har jeg gjort flere ganger, ikke bare
i denne sal, men også offentlig andre
steder. Det er et tema som interesserer meg ganske
mye, fordi jeg mener ut fra den troen på lokaldemokratiet
som jeg selv har, at det systemet vi har laget for å opprettholde
lokaldemokratiet, faktisk viser seg å være ganske lite
robust. Det mener jeg er ganske alvorlig, og
det er noe vi burde diskutere og ha felles interesse av.

Når det gjelder SFO, kan selvfølgelig
tilbudet og kvaliteten opprettholdes selv om det statlige tilskuddet
går ned, og da blir det opp til kommunene å velge
om de vil prioritere dette over egne budsjetter eller øke
foreldrebetalingen eller å gjennomføre
en kombinasjon av det.

 Vi går videre til neste
hovedspørsmål.

 Eg skal få stilla eit spørsmål
til barne- og familieministeren:

I ein tale til Kristeleg Folkeparti sine
lokallagsleiarar den 31. januar sa Kristeleg Folkeparti
sin leiar, Valgerd Svarstad Haugland, bl.a. følgjande:

«KrF
meiner det ikkje er noko løysing
at det offentlege tar over stadig meir av familien sine
oppgåver når ting ikkje fungerer. Vi
må setta familiane i stand til å vera
familiar og ta vare på kvarandre.»

Meir fokusering på tid framfor pengar
var eit viktig signal frå talen.

Kan barne- og familieministeren forstå at
det er nokon som undrast over manglande samsvar mellom
ord og handling frå Kristeleg Folkeparti si side?
Dei har då vitterleg no vore med på å fremja
to lovforslag som gjer foreldra sin situasjon
vanskelegare i forhold til tid med ungane. Eg tenkjer på endring
i overtidsreglane og dessutan opningstidslova.

 Jeg er nok ikke enig i de konklusjonene
som representanten Meltveit Kleppa kommer med her, at Kristelig
Folkepartis familiepolitikk
gir mindre tid og mindre anledning til en god
familiesituasjon. For det er jo slik i dag at selv om man legger
til rette for et mer fleksibelt arbeidsliv, selv om man har endret åpningstidsloven
i forhold til hverdager, så har fortsatt foreldre
ansvar for sine barn. Vi har vært opptatt av
valgfrihet for familiene, og både kontantstøtteordningen,
som ble foreslått av Kristelig Folkeparti
i sin tid, og gode ordninger når det gjelder
fødselspermisjon som vi skal videreutvikle, i
særdeleshet når det gjelder fedre, er forhold som
legger til rette nettopp for at også fedrene
og familien kan velge å ta mer tid med barna om de ønsker
det.

Valgfriheten er svært sentral
i Kristelig Folkeparti og Regjeringens politikk.

 Senterpartiet meiner det
er svært viktig med tiltak i forhold til den tidsklemma
mange foreldre er i. Difor er det viktig å fokusera
på korleis foreldra kan få meir
tid med ungane sine.

Men eg er jo overraska dersom barne- og familieministeren
verkeleg meiner at endringar i opningstidslova, som altså medfører
at tilsette i varehandelen i endå større grad
enn i dag vil måtta jobba på ukurante tider, ikkje
får følgjer for mange foreldre
si moglegheit til å følgja
opp ungane sine. Når det gjeld endringane i overtidsreglane, vil
jo det medføra at mange opplever eit press for å jobba meir.
Og det vil igjen få følgjer for familiane.

Det er jo ikkje spørsmål
om meir valfridom; det er faktisk spørsmål om
meir press i retning av færre moglegheiter til å organisera
kvardagen sin.

 Når det gjelder begge de endringene
som representanten viser til, betyr jo ikke det i utgangspunktet
at den enkelte arbeidstaker i og for seg skal jobbe mer. Vi vet
heller ikke ennå hva konsekvensene
av åpningstidsloven blir, men det er jo reguleringer innenfor
tariffavtalesystemet, man har et visst antall timer man skal jobbe.

Jeg ser selvfølgelig at det i en del
yrker kan bli ytterligere press hvis man får
mer mulighet til overtid, men igjen vil jeg påpeke at frivilligheten
vil være sterk i forhold til overtid. Og dreier
det seg om personer med små barn og en familie å ta
seg av, vet jeg at man også er forsiktig med å pålegge
f.eks. overtid, slik som det gjøres en del i helsesektoren.
Skal man hente barnet sitt i barnehage osv., er man ikke
den første som blir pålagt overtid, og
man kan faktisk si nei.

Men jeg er enig med representanten i at tidsklemmen er
et problem. Vi vil også diskutere det i familiemeldingen
som kommer om få måneder.

 Tidsklemmen er et problem
her i huset også.

Det blir oppfølgingsspørsmål – Åslaug
Haga.

 Regjeringa prioriterer skattelette framfor
offentlige velferdsordninger. En konsekvens av dette er, som vi
har hørt snakk om før i dag, en ulykksalig situasjon
for kommunene. Vi kan diskutere om vi skal bruke ordet
krise, men i hvert fall er det slik at mange kommuner sliter. Og
kommunene sliter på områder
som er meget viktige for ungene våre. De sliter i forhold
til skolen, de sliter i forhold til kultur, og de sliter i forhold til
det mer allmenne forebyggende arbeidet. Dette faktum kombinert med
at vi nå uansett hvordan man snur og vender på det,
vil få et økt press på foreldre
for å jobbe mer, skaper utvilsomt en vanskelig
situasjon for barnefamiliene. Man setter barnefamiliene
under press på ulike måter.

Derfor er mitt spørsmål til
barne- og familieministeren: Er hun fornøyd med
den totale utviklinga når det gjelder barnefamilienes situasjon
i Norge?

 Hvis denne barne- og familieministeren hadde
hatt fullt opp med penger og valgt alle tiltakene helt
uavhengig av et statsbudsjett, og likevel ikke
hadde tatt alt hun ville, kan jeg jo si at jeg ikke ville vært
fornøyd. Vi har en masse utfordringer i familiepolitikken
framover, men vi har også et statsbudsjett. En
del av de skattelettelsene som Regjeringen foreslo, kommer selvfølgelig også familiene
til gode.

Jeg har også lyst til å påpeke
at de rentenedsettelsene vi har sett i det siste, vil ikke
minst komme unge i etableringsfasen til gode. Jeg har
selv barn som alle har kjøpt hus, og den ene
prosenten betyr enormt for dem som har nyetablerte lån.
Så det er mange tiltak i Regjeringens politikk som legger
til rette for at man faktisk får det bedre og
kanskje ikke behøver å jobbe så mye
som man ellers ville måtte gjøre.

 Vi går videre til neste
hovedspørsmål – Karin S. Woldseth.

 Jeg har et spørsmål til statsråd
Dåvøy:

1. oktober 2003 skal de nye bidragsreglene
iverksettes, og for mange betyr disse endringene heldigvis en mer
rettferdig ordning enn den som er i dag. Selvsagt bør og
skal samvær med barn telle når man skal regne
ut hva man skal betale i bidrag. De fleste greier heldigvis gjennom
private ordninger å avtale seg imellom hva man skal betale
i bidrag, noe som både er billigere for partene
og sannsynligvis bidrar til å holde konfliktnivået
nede.

Men én gruppe ser det ut til at man
har glemt i forbindelse med denne bidragsendringen, nemlig der hvor
samværsretten blir sabotert. Hvordan har statsråden
tenkt seg at man kan finne en rettferdig løsning for disse
bidragspliktige, og hvordan har hun tenkt å unngå store
konflikter hvor barn blir den tapende part?

 Det er riktig at man den 1. oktober
setter i gang de nye bidragsreglene som ble vedtatt av Stortinget
i 2001. Det som er viktig, er at vi legger inn mer rettferdighet
for begge foreldrene i forhold til økonomi, inntjening.
Begge foreldrenes inntekter skal gjelde, og de faktiske kostnadene
knyttet til barn og samværet med dem skal få betydning.
Jeg tror, for å svare direkte på spørsmålet,
at når man legger til rette for at også samvær
skal gi uttelling i form av lavere bidrag, vil det inspirere – forhåpentligvis – til
at barna får mer samvær med den av foreldrene
som de ikke bor hos.

Jeg synes ikke akkurat spørsmålet
som på en måte går på sabotering
av samvær, hører hjemme når det gjelder de
nye bidragsreglene, for de skal faktisk oppmuntre
til samvær. Det er mitt håp at de også kommer
til å gjøre det.

 Jeg takker statsråden for svaret.

På Skatteetatens Internett-sider står
det at dersom bidragsmottaker ikke leverer barnet til
samvær, eller med andre ord saboterer
samværsordningen, får ikke dette betydning
for den bidragspliktige hvis dette skjer noen få ganger.
Skjer det derimot systematisk, må partene inngå en
ny avtale om samvær.

Da må jeg spørre statsråden:
Hvor sannsynlig tror hun det er at begge parter er villige til å betale
700 kr i gebyr for å få redusert et bidrag,
når man i utgangspunktet ikke er villig til å la
den ene part få samvær med barnet? Og hva er sanksjonsmulighetene?

 Når det gjelder samvær, er
utgangspunktet at man skal ha samværsavtaler. Det har vært
sagt en del om disse gebyrene, og jeg bør kanskje presisere
når de faktisk utløses. De utløses først
i det øyeblikk trygdekontoret får en
sak på bordet, da er det trygdekontoret som skal definere
bidragsbeløpet som skal betales av hver enkelt.

Jeg håper og tror at de nye reglene ikke
i seg selv skal legge til rette for det som representanten er bekymret
for, og jeg ønsker egentlig ikke å spekulere
i de problemene som representanten her reiser.

Vårt utgangspunkt er at enhver familie
hvor mor og far går fra hverandre, skal lage sine
samværsavtaler. Det er viktig, også generelt
i familiepolitikken, at vi legger til rette for at barnet skal ha
kontakt med både mor og far. Og hvis det viser seg at ordninger
blir uheldige i så måte, får vi ta det
opp.

 Det blir oppfølgingsspørsmål – Ulf
Erik Knudsen.

 Som det fremgikk av forrige replikkveksling,
ligger det et behov for reforhandling av bidragsbeløp og
avtaler i det nye systemet. Det kan være svært
vanskelig når konfliktnivået
er høyt, som det er i mange skilsmisser. Som en kar som
skrev til meg, uttrykte det: De som mener
det er lett å reforhandle, har ikke forsøkt å forhandle
med min ekskone.

Jeg har registrert at statsråden ikke
er spesielt villig til å fire på disse
1 400 kr som trygdekontoret skal ha for å hjelpe
til med å komme frem til avtaler på dette området, til
tross for at man også har store skattegevinster
av den nye ordningen. Jeg vil da spørre statsråden
om hun vil legge opp til en grundig evaluering
av de nye reglene, f.eks. etter ett års tid,
og legge den frem for Stortinget, slik at man kan få rettet
opp eventuelle tabber eller skjevheter som måtte
oppstå.

 Litt om det første som tas opp. Alle
som i dag håndterer sitt bidrag via trygdekontorene, vil
få brev i februar om fastsettelsen av de nye
bidragene. De vil da kunne se om de opplysningene trygdekontoret
har, er riktige. De kan så gå til sitt lokale
trygdekontor, og de kan få all mulig hjelp. De kan også få hjelp til å beregne
bidraget via den kostnadsmodellen som trygdekontoret har lagt ut
på sine Internett-sider. Dette vil ikke
koste noe. Det er kun i de tilfeller der de overlater hele
saken til vedtak og saksbehandling hos trygdekontoret, at det utløses
gebyr. Man skal få all mulig hjelp slik at man eventuelt
skal slippe å betale. Man kan faktisk også få trygdekontoret
til å kreve inn for seg gratis.

Ja, vi skal ha en bred evaluering, og vi har
faktisk allerede startet en del utredninger som går på de
nye bidragsreglene. Når det gjelder samvær f.eks.,
har Barne- og familiedepartementet satt i gang en utredning
av om disse nye bidragsreglene vil ha konsekvenser for samværet. Det
blir også viktig.

 Vi går til neste hovedspørsmål.

Det blir ikke oppfølgingsspørsmål
fra andre, kun tilleggsspørsmål fra Øystein Djupedal,
slik at vi skal rekke et hovedspørsmål til.

 Jeg vil gjerne stille utdanningsminister Clemet
et spørsmål.

I disse tider, da krig og kriser truer og media
er fylt av opptrapping til krig, skapes det utrygghet blant mange, ikke bare
blant voksne, men også blant barn. Når
man som voksen skal prøve å forklare barna hvordan
dette faktisk er, og hvordan dette henger sammen, er det en krevende øvelse
for oss som foreldre, men ikke minst er det en svært
krevende øvelse for alle landets lærere
som står overfor dette i klasserommene.

Jeg kunne godt tenke meg å høre
om Utdanningsdepartementet og utdanningsministeren har tenkt igjennom hvordan
man kan bistå lærerne i det vanskelige arbeidet som
det er å forklare en konflikt, forklare en krig og bidra
til å dempe utrygghet, angst og usikkerhet blant barn – ikke
minst vil jeg tro at lærerne i en så vanskelig
situasjon vil ha bruk for veiledning og hjelp for å vite
hvordan man skal svare på en måte som
gjør at man demper og ikke forsterker den utryggheten
som preger det samfunnet vi lever i, og derfor selvfølgelig også preger
de klasserommene som ungene våre er i.

 Det var et overraskende, men i og for seg alvorlig
spørsmål. Jeg er selv mor til små barn
og vet at det barna opplever nå gjennom media, kan virke
truende. Jeg vil også si at en del av de debattene
vi politikere fører, slik de arter seg i media i hvert fall,
av og til også virker truende på barn.

Jeg tror ikke jeg som utdanningsminister
i og for seg er noe bedre enn lærerne selv til å håndtere
slike situasjoner i klasserommet. Det er nettopp det lærerprofesjonen går
ut på. De har pedagogisk kompetanse nettopp til å håndtere
barn og til å behandle slike temaer. Jeg sier ikke dermed
at det ikke er krevende, men jeg tror de er mer kompetente
til det enn jeg er. Det betyr jo ikke at staten – hvis
jeg skal bruke et slikt uttrykk – ikke
har støtte- og veiledningsapparat for lærere i
vanskelige situasjoner. Blant annet er Læringssenteret
en etat som skal bistå lærerne spesielt
til å ta opp temaer som er aktuelle i tiden, og knytte
det sammen med de mer tidløse temaene som har med fag for øvrig å gjøre.
I den forbindelse er jeg ikke kjent med om Læringssenteret
har gjort noe spesielt knyttet til den aktuelle situasjon,
men generelt er det slikt bl.a. Læringssenteret bidrar
med.

 Jeg er ikke spesielt overrasket
over at statsråd Clemet ikke har tenkt gjennom
dette, men dette er en ting som departementet med sine
underliggende etater bør tenke nøye igjennom.
Det er klart at staten eller Utdanningsdepartementet som
sådant kan bistå, men selvfølgelig ikke
ha noen tidløse svar. Dette er en pedagogisk
oppgave, det er jeg selvfølgelig hjertens enig med statsråden
i. Men samtidig vil jeg tro at svært mange lærere
vil føle den samme utrygghet som vi som foreldre
føler, i hvordan vi skal formidle et budskap som skaper
trygghet, forståelse og ikke det motsatte.
Det betyr at det er staten/Utdanningsdepartementet med sine etater
som kan være den instans som veileder i en vanskelig
tid.

Det er jo ikke noen tvil
om at det vi nå står overfor, uansett vil ha et
stort omfang og en vid tidshorisont. Det vil bety at dette
vil prege nyhetssendinger, debatter, mediebildet, praten rundt kjøkkenbordet
og praten rundt middagsbordet i svært lang tid. Bør ikke
departementet og statsråden ha tenkt nøye
gjennom hvordan man kan bistå i dette arbeidet? For dette
er krevende. Det er ikke det at det er et statlig pålegg.
Det er like vanskelig for en forelder
som for en lærer, og derfor må noen
hjelpe oss.

 Jeg kan love representanten Djupedal
at jeg skal ta med meg dette tilbake. Jeg skal sjekke hvorvidt særlig
Læringssenteret har gjort noe spesielt hva angår
disse temaene. Vi vet jo at det gjør masse når
det gjelder andre vanskelige temaer, for å hjelpe
lærere og støtte lærere ute i klasserommet.
Når det gjelder dette temaet, skal jeg sjekke om det er
gjort noe spesielt. Og hvis ikke, skal jeg ta opp spørsmålet
med Læringssenteret om det bør gjøres
noe spesielt.

 Vi går videre til neste
hovedspørsmål.

 Det er et spørsmål til utdanningsministeren.

Alle undersøkelser viser
at den suverent viktigste faktoren for kvalitet
i skolen er lærerne – gode lærere
og motiverte lærere som bruker sin kompetanse på best
mulig måte. Derfor var det en bekymringsfull situasjon
i skolen for noen år siden, med negative holdninger
til læreryrket, med dårlig lønn og generell
pessimisme. Én av fem lærere slutter ved 50 år,
svært få står arbeidstiden ut til pensjonsalderen.
Det ble brukt mye tid og mye penger på å rette
opp det. Milliardbeløp ble brukt for å øke
lærerlønningene, ressurstilgangen til skolen ble økt,
gradvis bygde vi en tillit med lærerne så vi fikk
til endringer i arbeidstidsordninger, villighet til å gå inn
i forsøk og villighet til å bruke arbeidstiden
på nye måter, i gjensidig tillit mellom
lærere og politiske myndigheter.

Nå står det i aviser at lærerne
har null tillit til statsråden – taktisk, kynisk,
respektløst, sier lokallagslederne i Utdanningsforbundet
om statsråden. Synes statsråden at hun har skapt
det klimaet som skal til for å skape endring i
skolen?

 Representanten Giske tar opp spørsmålet
om overføring av forhandlingsansvaret til kommuner og fylker.
Jeg kan love representanten Giske at den beslutningen ikke
er truffet ut fra bekvemmelighetshensyn. Regjeringen har truffet
den beslutningen fordi vi mener det er riktig, og det
er viktig.

For det første mener
jeg det er prinsipielt riktig at arbeidstakere forhandler med sin
arbeidsgiver. Det gjelder alle
andre arbeidstakere her i landet, og det gjelder lærerne
i praktisk talt alle andre land.

For det andre mener jeg
at det har en viktig demokratisk side, i hvert fall noe man kunne
reflektere over, at standpunkter som har solid flertall i det politiske miljø og også utenfor
det politiske miljø, i grunnen bør kunne la seg
gjennomføre.

For det tredje: Man skal ikke ri
prinsipper bare for å ri prinsippene. Derfor
er også det praktiske viktig for meg. Jeg er
ganske overbevist om at vi kan få en mye bedre skole, både
for elevene og for lærerne som arbeidstakere, dersom kommuner
og fylker får det helhetlige ansvaret som skoleeiere og
som arbeidsgivere. I dag har de et halvt ansvar, og da er det vanskelig å gjøre
det på en god måte. Jeg er overbevist om at lærerne
vil ha bedre arbeidsgivere i fremtiden enn de har nå,
rett og slett fordi de som arbeidsgivere er nødt til å ta
et helhetlig ansvar for skoleutvikling, for kvalitetsutviklingen
i skolen, for personalpolitikk osv.

Når det gjelder det stressende ved
læreryrket, tror jeg det er mye riktig i at det er det.
Heldigvis viser de forsøkene som har vært gjort
nå med fritak og avvik fra arbeidstidsavtalen, og som er
evaluert av SINTEF, veldig positive resultater. Det mange oppfatter
som mer stressende, nemlig å binde litt mer tid til skolen,
virker faktisk mindre stressende, fordi man får
mer fleksible arbeidsformer. Disse evalueringene skal nå danne
grunnlag for de forhandlinger som staten skal gjennomføre
med lærerorganisasjonene om en ny arbeidstidsavtale.

 Spørsmålet mitt gjaldt ikke
overføring av forhandlingsansvaret. Spørsmålet
mitt gjaldt det forhandlingsklimaet og det politiske klimaet som
eksisterer mellom de politiske myndighetene og lærerne.
Skal man få til endringer i skolen, må man bygge
opp den tilliten og den tryggheten for de endringsprosessene som skal
til. Det er to ting som skal til. Det ene er kommunikasjon mellom
utdanningsmyndighetene og lærerne. Det andre
er ressurstilgang som gjør
at det er en reform for kvalitet, ikke for sparing av
penger.

Når lærerorganisasjonene
protesterer, skyldes det bl.a. at man overhodet ikke har
blitt involvert. Så sier statsråden
i Dagbladet i går at lærerorganisasjonene ble
varslet:

«Jeg
ringte tidlig på formiddagen og fortalte om vedtaket…»

Er det måten å samarbeide
med den viktigste innsatsfaktoren i skolen,
nemlig lærerne, på?

Når det gjelder ressurser, ble det
sagt tidligere i dag at det var økt tilgang på ressurser.
Det er feil. Hvis man tar bort studiefinansieringen og privatskoleøkningen,
er det en realnedgang i Clemets skolebudsjett, og det er ikke
en satsing på kvalitet.

 Lærerorganisasjonene og i særdeleshet
Utdanningsforbundet, som er den største og klart
mest toneangivende organisasjonen – og representanten Giske
viste til et oppslag som dreier seg om dette med overføring
av forhandlingsansvaret – er både en
interesseorganisasjon for sine medlemmer og en fagpolitisk
organisasjon. Jeg har hatt et meget åpent samarbeid med
dem – et meget bredt samarbeid. Jeg tror det er mye mer
bredt enn det har vært noen gang før,
bl.a. ved at vi har innført noe som vi kaller fagseminarer,
som vi avholder et par ganger i måneden om allehånde
spørsmål knyttet til skole og utdanning. Så det
har vært et helt utmerket samarbeid
hvor Utdanningsforbundet kom med konstruktive og viktige innspill.

Vi skal nå forhandle om arbeidstidsavtalen,
og jeg mener at vi går inn i det på en
meget ryddig måte ved at vi har avklart spørsmålet
om forhandlingsansvaret. Det er til gjengjeld ikke et
forhandlingsspørsmål, men noe som skal besluttes
og er besluttet av Regjeringen. Jeg tror det er ytterst tvilsomt
om vi kunne unngått enhver form for konflikt, uansett hvordan
dette hadde kommet opp. Standpunktene er kjente, og det har vært
drøftet og utredet i 20 år.

 Tiden for den muntlige spørretimen
er nå omme. Vi går over til den ordinære
spørretimen.





                    
                    
                    

 Det blir en lang rekke endringer
i den oppsatte spørsmålslisten, og presidenten
viser i den sammenheng til den oversikt som er omdelt på representantenes
plasser.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Svein Roald Hansen til finansministeren, utsettes til neste spørretime,
da statsråden er bortreist.

Spørsmål 2, fra representanten
Henrik Rød til finansministeren, utsettes til neste spørretime,
da statsråden er bortreist.

Spørsmål 3, fra representanten
Magnhild Meltveit Kleppa til kultur- og kirkeministeren,
er overført til finansministeren som rette vedkommende.
Spørsmålet vil imidlertid bli besvart av kultur-
og kirkeministeren på vegne av finansministeren, som er
bortreist.

Spørsmål 8, fra representanten
Per Roar Bredvold til olje- og energiministeren, er overført
til nærings- og handelsministeren som rette vedkommende.
Spørsmålet vil imidlertid bli besvart av kommunal-
og regionalministeren på vegne av nærings- og
handelsministeren, som er bortreist. Etter anmodning fra
kommunal- og regionalministeren blir dette spørsmålet
flyttet og besvart før spørsmål 20, som
skal besvares av samme statsråd.

Spørsmålene 9 og 10, fra
henholdsvis representantene May Britt Vihovde og Øyvind Vaksdal
til olje- og energiministeren, vil bli besvart av utviklingsministeren
på vegne av olje- og energiministeren, som er bortreist.

Spørsmål 13, fra representanten
Torbjørn Andersen til nærings- og handelsministeren,
vil bli besvart av kommunal- og regionalministeren på vegne
av nærings- og handelsministeren, som er bortreist. Etter
anmodning fra kommunal- og regionalministeren blir dette spørsmålet flyttet
og besvart før spørsmål 20, som skal
besvares av samme statsråd.

Spørsmål 17, fra representanten
Tor-Arne Strøm til samferdselsministeren, bortfaller, da
spørreren har sykdomsforfall.

Spørsmål 19, fra representanten
Steinar Bastesen til kommunal- og regionalministeren, er overført
til justisministeren som rette vedkommende. Etter anmodning
fra justisministeren blir dette spørsmålet flyttet
og besvart etter spørsmål 6, som skal
besvares av samme statsråd.

Spørsmålene 24 og 25, fra
henholdsvis representantene Inger S. Enger og Øyvind Korsberg til
miljøvernministeren, utsettes til neste spørretime,
da statsråden er bortreist.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 19


    
        

Spørsmål 7


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 13


    
        

Spørsmål 8


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    



                    

 Disse spørsmålene
er utsatt til neste spørretime.





                

 Dette spørsmålet,
fra representanten Magnhild Meltveit Kleppa til kultur-
og kirkeministeren, er overført til finansministeren som
rette vedkommende. Spørsmålet vil imidlertid bli
besvart av kultur- og kirkeministeren på vegne av finansministeren.

 Eg skal få stilla følgjande
spørsmål til kultur- og kyrkjeministeren:

«Mange kyrkjelydar har etablert
månadlege gåveordningar.

Vil statsråden ta initiativ
til å utvida ordninga med skattefrådrag for gåver
til organisasjonar til også å gjelda Den
norske kyrkja?»

  Ordninga med skattefrådrag for gåver
til frivillige organisasjonar ligg innanfor
finansministeren sitt ansvarsområde. Sidan han ikkje
har høve til å vera her i
dag, har han bede meg om å svara på spørsmålet
for han.

Etter framlegg frå Samarbeidsregjeringa
vart frådraget for gåver til frivillige organisasjonar
eit eige frådrag frå og med inntektsåret
2003. Samstundes vart grensa for frådraget auka
til 6 000 kr. Den norske kyrkja er ein del av
statsforvaltninga, og med dagens regelverk er ikkje Kyrkja
omfatta av ordninga med frådrag.

Det er fleire vesentlege skilnader mellom
Den norske kyrkja og trudoms- og livssynssamfunn. Kyrkja
er eit trudomssamfunn, men òg ein statsinstitusjon som
får eigne løyvingar over statsbudsjettet. Vidare
er Kyrkja oppretta og styrt med heimel i lov, i motsetning til frivillige organisasjonar.
Andre trudoms- og livssynssamfunn mottek eit tilskott
pr. medlem.

Dersom Stortinget ynskjer å utvida
ordninga med frådrag slik at Den norske kyrkja
blir omfatta, krev dette både ei lovendring
og eit løyvingsvedtak. Finansdepartementet har anslått
det årlege isolerte provenytapet av å inkludera
Kyrkja i ordninga til om lag 55 mill. kr i 2003.

Det er mange frivillige organisasjonar som
har ei nær tilknyting til Den norske kyrkja.
Desse frivillige organisasjonane er ikkje underlagde Kyrkja sine
bestemmande organ, men opererer likevel på vegner
av Kyrkja i enkelte høve. Innanfor
dagens ordning med frådrag for gåver kan dei frivillige
organisasjonane med tilknyting til Kyrkja inkluderast i frådragsordninga
dersom dei tilfredsstiller andre vilkår i skattelova.
Fleire av desse frivillige organisasjonane er alt godkjende av likningsmyndigheitene,
slik at gåver gir rett til frådrag for givaren.

Regjeringa er oppteken av den økonomiske
situasjonen i Kyrkja, og vi vil leggja opp til ein dialog
med Kyrkjerådet om korleis dette best mogleg kan følgjast
opp, som eit ledd i prosessen for budsjettet for 2004.

 Ordninga med skattefrådrag er bra
for dei frivillige organisasjonane. Senterpartiet
føreslo i haust at òg lokalleddet vart inkludert.
Det kjem vi til å ta opp igjen.

Når det gjeld Den norske
kyrkja, har ho bruk for ein heilskapleg økonomi
som omfattar både moglegheiter til vedlikehald
og midlar til drift. Det ideelle er at kommuneøkonomien
er så romsleg at Kyrkja får sine
rettmessige midlar. Men signalet frå Regjeringa og Framstegspartiet tyder
jo ikkje på at økonomien kjem til å bli
slik med det fyrste. Og når då mange kyrkjer har
givarteneste i dag – frå mitt område
veit eg at ein kyrkjelyd i Sandnes får inn
1 mill. kr på den måten, ein annan 600 000
kr, nokre slår seg saman og lønar ein prest – vil
mitt spørsmål vera: Ser statsråden føre
seg at denne dialogen som skal førast, skal innebera at
statsråden opnar for frådrag for den typen givarteneste?

 For det fyrste er eg glad for engasjementet
til representanten. Skattefrådrag for frivillige organisasjonar
har vore ei kampsak for Kristeleg Folkeparti
i mange år. Vi fekk det ikkje til førre
gongen vi var i regjering, men vi har altså fått
det til no. Eg er òg glad for støtta frå Senterpartiet
i ettertid.

Når det gjeld Kyrkja sin økonomi,
er det eit ganske komplisert spørsmål.
Vi vil gripa fatt i det og sjå kva vi skal gjera der. Min
dialog med Kyrkjerådet går ut på, som
ei målsetjing, at vi skal få dette til. Men det
blir då eit budsjettspørsmål og eit prioriteringsspørsmål
i forhold til 2004. Vi har òg ein del spørsmål
som vi må få svar på, fordi dette kan òg vera
med og tappa ein del av dei frivillige organisasjonane for gåver
som då kjem Kyrkja til gode og ikkje
dei frivillige organisasjonane. Som eg sa i svaret mitt: Mange av
desse har sjølvsagt felles interesser
her, difor ynskjer eg den dialogen med Kyrkjerådet før
Regjeringa eventuelt endrar desse lovene, og eventuelt
prioriterer dei framfor budsjettet i 2004. Eg vil ikkje
gjera det utan at vi har fått eit klarsignal
om at det er eit sterkt ynske òg frå Kyrkjerådet.

 Eg takkar for eit positivt svar.

Eg håpar at statsråden lukkast
i si prioritering. Og lat meg seia frå Senterpartiet: Vi
har å gjera med ei regjering som har varsla ytterlegare
generell skattelette, og då må det jo vera
ein fordel å bruka ei eventuell skattelette så målretta
som det vil vera å stimulera til ytterlegare
givartenester for samfunnsbyggjande arbeid.

Eg er ikkje redd for konkurransevridinga mellom
frivillige organisasjonar og Kyrkja. I så måte
har frivillige organisasjonar no fått eit fortrinn som
då vil bli nulla ut ved ei endring. Eg trur faktisk at
statsråden kan få oppleva at engasjementet totalt
sett vil bli større, fordi dei midlane som vert gitt, kan
tøyast lenger ved eit skattefrådrag.

 Eg trur representanten har veldig rett i sin
analyse. Men eg ynskjer likevel å ha ein dialog
med Kyrkjerådet før vi set i gang arbeidet. Eg
synest det er viktig.

Det er sant som representanten seier, at Regjeringa har
lovt skattelette. Dette er ei veldig positiv form for skattelette,
og eg er veldig glad for at vi har fått rom for det i den
regjeringa vi er med i no. Men eg har òg lyst til å seia
heilt på tampen at kyrkjeøkonomien ikkje
har blitt betre etter at Senterpartiet
faktisk i budsjettet i fjor var med på å kutta
på løyvingane til Kyrkja. Det er òg eit faktum
som eg ikkje vil unnlata å nemna i denne samanhengen.

 Vi må hugsa kommuneøkonomien òg
då.

 Da er vi ferdige med den runden i
denne omgang, men det høres ut til at det kan bli flere.





                

 Dette spørsmålet
er stilt til kommunal- og regionalministeren, men er overført
til justisministeren som rette vedkommende.

 Jeg har da følgende spørsmål:

«Det er den siste tiden avdekket en
betydelig ulovlig innvandring til Norge. Det dreier
seg ofte om personer som ikke søker
om politisk asyl, og som ikke melder seg for norske
myndigheter. Mange av dem ernærer seg gjennom svart arbeid,
og enkelte gjennom kriminalitet. Mye tyder på at de nåværende
tiltak i forbindelse med fremmedkontrollen ikke er tilstrekkelige.

Er statsråden villig til å vurdere
en bedre kontroll på eller ved grensen
til Schengen-området?»

 Det er ingen tvil om at det er en utfordring
at et økende antall personer ulovlig forsøker å ta
opphold i et europeisk land. Norge er av de land som i
denne sammenheng virker forlokkende for mange. Ikke alle
som kommer, følger gjeldende lov- og regelverk, mange velger
i stedet på ulike måter å ta seg illegalt
inn i landet. Problemene dette fører med seg, er vel kjent
i vår del av verden. Det er derfor i dag stor oppmerksomhet
på tiltak for å bekjempe dette, ikke
minst er det iverksatt mange internasjonale initiativer hvor Norge aktivt
er med.

Gjennom vår deltakelse i Schengensamarbeidet
har vi som kjent avviklet den systematiske personkontrollen på de
indre grensene til andre Schengen-land, mens
kontrollen på de ytre grensene til land som ikke
deltar i Schengensamarbeidet, er forsterket og harmonisert i hele
området i tråd med kravene i Schengen-regelverket.
Her kan jeg legge til at det for tiden legges stor vekt på ytterligere å forbedre
kvaliteten på grensekontrollen fra Schengen-landene mot
de såkalte tredjeland.

Det er derfor for norske myndigheter ikke
så mye et spørsmål om å forbedre
kontrollen på selve grensen, men mer et spørsmål
om å intensivere arbeidet i de grensenære
områder for å avdekke både
den grensekryssende kriminaliteten og den illegale innvandringen.
Politiet og tollvesenet bruker i dag mye ressurser
på å holde oversikt over og gjøre tilslag
mot disse formene for irregulær virksomhet i grenseområdene.

Politiet skal prioritere
det vi kaller informasjonsstyrt kriminalitetsbekjempelse, nettopp
i de grensenære områder. Gjennom både
internasjonale informasjonskilder så vel som via egne
opplysninger skal politiet ha et tilstrekkelig
godt bilde av kriminaliteten og tilløpene til illegal innvandring,
slik at man er i stand til å drive målrettede kontroller.
Disse skal føre politiet
fram til pågripelser av kriminelle og dem som illegalt
søker å ta seg inn i landet.

Politidirektoratet har pålagt aktuelle
politidistrikter å inkludere kontrollarbeidet i de grensenære
områder i den ordinære tjenesten.
På denne måten vil man gjøre dette arbeidet
til en viktig og normal del av den daglige tjenesten. Dette utelukker ikke
at man også yter mer konsentrert
innsats i form av samordnede og større operasjoner hvor
politiet og tollvesenet i en region går
sammen og gjør en ekstra innsats for å avdekke
ulovligheter i grenseområdene. En slik operasjon ble som
kjent avviklet rett før årsskiftet i fjor, med
et vellykket resultat.

Jeg er trygg på at politiet
vil fortsette sin innsats og prioritere dette viktige arbeidet.

 Sammen med det norske folk undrer
jeg meg på at asylsøkere bruker asylinstituttet
til å komme til Norge på grunn av at
de er forfulgt i sitt eget land, enten av politiske årsaker eller
av kriminelle årsaker. Men de får altså asyl
i Norge. Så reiser de på ferie til det landet
de har måttet rømme fra.

Hva har statsråden tenkt å gjøre
for at de skal slutte med dette tøvet og tullet med å søke
asyl i Norge samtidig som de reiser på ferie
til det landet som de søker asyl fra?

 Dette er Regjeringens ansvarsområde,
og selv om det også berører en annen statsråd,
peker representanten på i hvert fall to av tre mulige situasjoner.

Den ene situasjonen er at man er i Norge
og søker asyl. Da er man her og gjør det. Hvis
man misbruker det, misbruker man det at man er her. Den andre
situasjonen er at man har fått opphold i Norge
og fått asylstatus, nettopp fordi man søker
beskyttelse. Hvis man da vil ha behov for å dra tilbake
dit man har kommet fra, har man vel i grunnen også søkt
om å få opphevet egen beskyttelse. Så har
vi en mellomgruppe som får opphold i Norge på humanitært
grunnlag. De står fritt til å reise.

Kommunalministeren har pekt på nettopp
spørsmål som er reist i dialogen mellom
politiet og Utlendingsdirektoratet,
og sagt at hun vil ta initiativ til å gjennomgå hele
regelverket, slik at asylinstituttets ånd blir praktisert slik
som det er ment å skulle være.

 Jeg stilte jo spørsmålet
til kommunal- og regionalministeren, og en del av oppfølgingsspørsmålene
blir til henne.

Kommunal- og regionalministeren har uttalt
at hun ikke vil søke om unntak for Norge – når
ti nye land blir med i EU, vil altså Schengen-avtalen gjelde også for
de ti nye landene, og vi får fri innvandring til Norge.
Er justisministeren av den samme oppfatning som kommunal- og regionalministeren,
at vi ikke skal ha fritak, og at vi ikke skal
ha særordninger for Norge, og ha fri innvandring
fra disse nye landene i EU?

 Jeg skal ikke gå inn i forhistorien
til Schengen-avtalen, den er vedtatt med solid flertall i Stortinget.
Schengen-regelverket omfatter i dag faktisk en del land som er medlem
av EU, men som ikke er med i Schengen, men vi har valgt å være
med sammen med Island. Hvordan Schengen vil bli implementert i forhold
til nye søkerland til EU, er en prosess som EU selv vurderer.
Blir Schengen implementert, vil den ytre grensekontrollen være
en hovedoppgave, som jeg vet at EU-organene diskuterer. Når
vi er med i Schengensamarbeidet og er forpliktet av det, vil det
selvfølgelig for vårt vedkommende bli en tilsvarende
forsterket utfordring, bl.a. når det gjelder politimessig
samarbeid mellom ulike land, og å utøve
det vi kaller grensenære kontroller. Det er vi sterkt interessert
i å gjøre. Den aksjonen jeg nevnte, før
jul, var et samarbeid mellom politi og
tollvesen. Politiet har også fått
en del tilleggsutstyr som gjør at de her kan være
effektive. Jeg har selv gjort meg kjent med slike kontroller her
på Østlandet, men også på grensen
i Finnmark. Jeg vet hvor effektive og viktige slike kontroller er,
og det er et arbeid der vi kommer til å holde trykket oppe.
Det sa jeg i hovedsvaret.

Når det er slik at spørsmålet også berører
andre statsråder, svarer jeg så langt
Regjeringens politikk er vel kjent og klar, og det er den i forhold
til det tilleggsspørsmålet som her ble stilt.

 Vi går tilbake til spørsmål
7.





                

 Dette spørsmålet,
fra representanten May Britt Vihovde til olje- og energiministeren,
vil bli besvart av utviklingsministeren på vegne av olje-
og energiministeren.

 Eg har stilt følgjande
spørsmål til olje- og energiministeren:

«Prisutvikling på straum
den siste tida er ei påminning om at det vil vera
fornuftig både for samfunnet og den einskilde
husstand å økonomisera med straumen.
Samfunnet og leverandørane må medverka til dette.
Viken Nett har nyleg valt å setja opp fastdelen på nettleige.
Det gjer at det blir mindre lønsamt å spara
på straumen.

På kva måte kan
statsråden medverka til å hindra ei slik
endring i vektinga mellom fast og variabel pris?»

 Det følger av energilovforskriften
at brukerne av overføringsnettet skal dekke kostnader knyttet
til utbygging og drift av nettet. Størstedelen
av kostnadene i nettet er faste, kapitalavhengige kostnader som ikke
varierer med kundenes energiuttak. Kostnadene dekkes i all hovedsak
gjennom nettleien. Av energilovforskriften følger det videre
at nettleien skal utformes slik at den i størst mulig grad
gir brukeren av nettet signaler om effektiv utnyttelse og effektiv
utvikling av nettet.

Et nettselskap har ansvar for at nettleien
i leveringsområdet fastsettes i tråd
med forskrifter til energiloven, og NVEs forskrifter har mer spesifikke
krav til utformingen av nettleien. Husholdninger har vanligvis et
variabelt energiledd og et fastledd. Energileddet dekker marginale tapskostnader
og kan i tillegg dekke en andel av de øvrige kostnader
som ikke innkreves gjennom fastleddet. Fastleddet skal
bidra til å sikre tilstrekkelige inntekter til nettselskapet.
Nettselskapets samlede inntekter er gitt og regulert av NVE.

Nettselskapene har innenfor
rammen av forskriftene en viss frihet til å fastsette det
variable energileddet og det faste leddet i nettleien.
Et energiledd som er høyere enn verdien av marginale
tap, gir ikke forbrukerne signaler om effektiv bruk av
nettet. Slike energiledd gir derimot forbrukerne ytterligere
signaler om energisparing og bruk
av alternative energikilder. Når et nettselskap øker fastleddet,
reduseres energileddet, slik at inntekter fra nettleien holdes uendret.
Fastledd vil i seg selv innebære at gjennomsnittlig nettleie
avtar med økt forbruk. En omlegging i retning av økt
fastledd forsterker dette noe. Jeg ser at det da framstår
som mindre lønnsomt å spare på strømmen.
Nettselskapene må derfor foreta visse avveininger i fastsettelsen
av nettleien. Det er imidlertid viktig å huske at netteierens
kostnader ved å ha husholdninger knyttet til nettet varierer
svært lite i forhold til kundens forbruk. En
liten husholdningskunde er derfor nesten like kostbar
for nettselskapet som en stor husholdningskunde.

Når det gjelder Viken Netts nettleie
for 2003, mener jeg at det ikke er riktig av
meg å gi en konkret vurdering av den, siden Olje-
og energidepartementet er klageinstans i slike saker hvis disse
påklages. Jeg er imidlertid kjent med at fastleddet er økt
betydelig i forhold til i 2002. Viken Netts faste ledd for husholdninger
er imidlertid fortsatt betydelig under det gjennomsnittlige fastleddet
for husholdninger i Norge.

Jeg mener at det er viktig at nettselskapene
har en viss frihet i fastsettelsen av nettleien til ulike kundegrupper, men
det bør være et rimelig forhold mellom
fastleddet og energileddet, slik at en også kan
imøtekomme kundenes oppfatning av hva som er en akseptabel
nettariff. Nettselskapenes frihet i fastsettelsen av nettleien er
viktig for at nettleien skal kunne benyttes som et aktivt virkemiddel
i forhold til effektiv utnyttelse og utvikling av nettet.

 Eg takkar statsråden for svaret.

Eg kan vera einig i at
det å ha ein viss fridom ved fastsetjing av nettleige for
ulike kundegrupper er bra. Det kan kanskje gjera at dei store kundane
får moglegheit til å regulera
energiforbruket sitt ut frå nettleiga, men for vanlege
folk gir det lita moglegheit.

No er vi komne opp i ein situasjon
der straumprisen har gått opp. Så begynner straumprisen å gå ned
igjen, folk tenkjer energiøkonomisering
og på korleis dei brukar energien, og så set selskapa
opp nettleiga. Det set eg eit spørsmålsteikn ved,
for det er ingen ting i denne situasjonen som tilseier at nettleiga
burde gå opp. Dette gjeld ikkje berre Viken Nett,
det gjeld også veldig mange andre energiselskap
som har gitt akkurat dei same signala – og der
sit vi som kundar og kan ikkje påverka dette.
Vi lurar jo på: Når inntektene går ned
på den eine biten, ønskjer dei då å ta
dei igjen på den andre biten? Ingen stimulans
og inga energiøkonomisering
frå kraftselskapa!

Olje- og energiministeren har sagt at han ut
frå den situasjonen vi har hatt i vinter, vil vurdera situasjonen.
Eg går ut frå at det i det også ligg
at han vil vurdera energilova. Mitt spørsmål blir
då om Regjeringa eller statsråden vil
vurdera dette med nettleiga og ulikskapen mellom variabel
og fast pris.

 På bakgrunn av de erfaringene vi har
hatt med kraftmarkedet den siste tiden, som også representanten
har beskrevet, vil det være naturlig å se
på en rekke av de spørsmålene som knytter seg
til nettleie og nettleiespørsmål.

I denne sammenhengen vil jeg vise
til det stortingsvedtak som er gjort på dette området
i forbindelse med behandlingen av Budsjett-innst. S. nr. 9 for 2002–2003, og
det lyder som følger:

«Stortinget
ber Regjeringen i løpet av våren 2003 om å fremme
en sak for Stortinget om ulike modeller for nett-tariffering som
innebærer at: 

1.	Det skal utvikles modeller for prisutjevning
på nettleie.

2.	Det skal utvikles modeller for tariffering som er enkle
og robuste mot forandringer.»

Dette vedtaket vil selvfølgelig olje-
og energiministeren og Olje- og energidepartementet arbeide videre
med, og Stortinget vil derfor ha en anledning til å komme
tilbake til de spørsmålene som representanten
reiser.

 Eit lite innspel til det vidare arbeidet – for
dette går òg på nettleige og på prisfastsetjinga:
Vi er oppe i ein situasjon der veldig mange
no brukar varmepumper, og det er lagt inn incitament og føringar
for at det skal løna seg. Det er veldig mange som no stiller
krav til utbyggjarar av hus, dei vil ha alternative energikjelder
for å få ned straumforbruket. Ein ser ein auke
i folks bevisstheit når det gjeld å bruka alternative energikjelder.

Vi veit at det rundt i Noreg er veldig
mange kraftverk som treng opprusting, og som treng betre vedlikehald
for å levera meir kraft. Eit alternativ til framleis å byggja
ut er å vedlikehalda og rusta opp desse kraftverka. Vil
statsråden òg ta med seg det i ei vurdering når
det gjeld energilova? Og kva kan staten stilla opp med, og kva vil
Regjeringa gjera for å stimulera desse energiverka til å ta den
nødvendige opprustinga som trengst for å levera kraft
meir effektivt?

 Statsråd Einar Steensnæs
har signalisert at han som følge av den situasjonen vi
har sett på kraftmarkedet den siste tiden, vil gjennomgå situasjonen
når det gjelder kraft og kraftbalanse på det norske
markedet. Det er tidligere i Stortinget, under tidligere energimeldinger,
behandlet spørsmål også knyttet
til opprustning av eksisterende kraftverk. Jeg regner det som selvsagt
at dette vil være en del av de vurderinger som olje- og
energiministeren vil gjøre i denne sammenheng. Hvorvidt
det vil være aktuelt i forbindelse med energiloven,
er jeg ikke sikker på. Det er et lovmessig spørsmål.
Dette får olje- og energiministeren eventuelt
komme tilbake til.





                

 Også dette spørsmålet
vil bli besvart av utviklingsministeren på vegne av olje-
og energiministeren.

  Jeg vil stille følgende spørsmål:

«Vinterens store økning i
kraftprisen kunne vært unngått ved økt
kraftproduksjon i det nordiske markedet. Norge har store
gassressurser som kan nyttes til kraftproduksjon, men de tre konsesjonene
for bygging av gasskraftverk er ikke realisert grunnet økonomisk
og politisk usikkerhet. I Stavanger Aftenblad
14. januar ytrer styreleder i Lyse ønske
om å starte forberedelse til å bygge et gasskraftverk
i Risavika.

Vil statsråden sikre at denne og andre
tilsvarende forberedelser blir positivt imøtesett?»

 Denne vinteren har vist hvor sårbar
elektrisitetsforsyningen er for lite nedbør.
Tilsigene til kraftmagasinene høsten 2002 ble de laveste
som er registrert noensinne. Samtidig fikk vi
en tidlig vinter med kaldere vær enn normalt i de største
forbruksområdene i Norden, og prisene har økt
raskt til et svært høyt nivå.
Selv om det nå har vært en periode
med mildt vær, er kraftsituasjonen fortsatt meget bekymringsfull.
Utviklingen fram mot våren er svært avhengig av temperaturene
for resten av vinteren og av når snøsmeltingen
kommer i fjellet. Usikkerheten om hva vannkraften kan produsere
er ett grunnleggende forhold ved dagens energiforsyning. Det andre
grunnleggende forholdet er knyttet til at det gjennom mange år
har vært en svak vekst i produksjons- og overføringskapasitet
i elektrisitetsforsyningen i forhold til veksten i forbruket.
Samtidig har veksten i bruken av elektrisitet
vært betydelig. Økningen i bruken av elektrisitet
har imidlertid variert fra år til år, bl.a. på grunn
av temperatur- og konjunkturvariasjoner og varierende
priser på elektrisitet.

Regjeringens politikk i denne sammenheng tar
utgangspunkt i hovedlinjene i energipolitikken, slik de er trukket
opp i energimeldingen og i Sem-erklæringen.

Regjeringens holdning til gasskraftverk kommer
klart fram i Sem-erklæringen. For de planlagte gasskraftverk som
er gitt konsesjon, legges Stortingets vedtak til grunn. Videre forutsettes
det at ytterligere konsesjons- og utslippstillatelser kun kan gis
til gasskraftanlegg med CO2-håndtering, inntil det er etablert
et system for omsettelige utslippskvoter i tråd med Kyotoprotokollen.
Dette vil også gjelde for en eventuell
søknad fra Lyse Energi.

Sentrale sider ved Regjeringens energipolitikk
ble lagt fram for Stortinget i gassmeldingen. I denne meldingen trekkes
det opp hovedlinjer i en politikk for økt bruk av naturgass.
I en langsiktig strategi for bedret forsyningssikkerhet kan også bruk
av gass gi viktige bidrag til fleksibiliteten. Dette gjelder både
direkte bruk av gass til energiformål og gasskraftverk
hvor CO2 håndteres på en forsvarlig måte.

Satsingen på gasskraftverk med CO2-håndering
er et hovedelement i Regjeringens
energipolitikk. Målsettingen er å etablere
rammebetingelser som gjør det mulig å realisere
slike gasskraftverk. Strategien er basert på flere elementer:

Når det foreligger
en konkret prosjektsøknad som Regjeringen ønsker å støtte,
vil Regjeringen fremme forslag om bevilgning til å gjennomføre
et slikt prosjekt.

Regjeringen vil legge til rette for en ordning med sikte på å gi
investeringsstøtte til fullskala gasskraftverk med CO2-håndtering
fra 2006.

Regjeringen vil opprette et statlig innovasjonsselskap for
miljøvennlig gassteknologi i Grenland.

Regjeringen tar sikte på en omfattende utredning
av statlig deltakelse i utvikling og drift av infrastruktur for
CO2 samt tilrettelegging for å bruke CO2 til
trykkstøtte, eventuelt deponering.

Jeg vil til slutt peke på at
arbeidet med å gjøre oss mindre avhengige
av vannkraften gjennom omleggingen av energiforbruk og -produksjon,
står sentralt i Regjeringens energipolitikk.
Energiomleggingen består av tre deler: Det skal spares
energi, det skal skje en overgang fra elektrisitet
til bruk av varme, og det skal produseres flere kilowattimer fra
nye og miljøvennlige energikilder.

Det er innen oppvarming vi har de
største mulighetene for omlegging av energibruken.
På lengre sikt vil Regjeringen videreføre
satsingen på vannbåren varme. Et sentralt
mål for Regjeringen er at bruken av vannbåren
varme basert på nye og fornybare energikilder blir styrket.

Kjell
Engebretsen hadde her overtatt presidentplassen.

 Jeg takker statsråden for svaret.

For de tre konsesjonene som allerede er gitt,
er forutsetningene for lønnsom drift delvis endret
siden søknadene ble sendt. Det har vært snakk
om potensial for gasskraftverk i Grenland, i
Østfold og flere andre steder.

Risavika ligger nær gasskildene, og Lyse
har allerede satt i gang en offensiv satsing på bruk av
gass innenlands. I tillegg er det en rekke bygg og industri
i Risavika som kan dra nytte av spillvarmen fra et gasskraftverk,
og således sikre en veldig høy utnyttelsesgrad.

Regjeringen har tidligere tatt til orde for
at kraftproduksjonen må stå på flere bein
enn vannkraften. Hvorfor vil ikke statsråden vise
mer initiativ til å vurdere andre gasskraftverkalternativ
enn de tre som allerede har fått konsesjon?

 La meg bare føye til noen
punkter i forhold til energiomleggingen. Vi har Stortingets tilslutning
til å bygge ut vannbåren varme med 4 TWh innen
2010 samt vindkraft med en produksjon på 3
TWh innen 2010. På kortere sikt har vi også en støtteordning
for å gi større fleksibilitet med investering
i varmepumper etc. Ordningen har fått stor oppslutning blant
husholdningene og forutsetter Stortingets tilslutning. Det innebærer
at vi vil få en endring også i
kraftmarkedet som en konsekvens av tiltak som gjennomføres.
Aldri har det vært satset så mye på nye
fornybare energikilder og sparing som nå.

Når det gjelder representantens spørsmål
knyttet til det mulige prosjektet i Lyse, er det slik at Regjeringen
i Sem-erklæringen har fastslått at når
vi får et opplegg for gasskraftverk knyttet til et CO2-håndteringssystem
som gjør at vi får en miljøvennlig løsning,
er Regjeringen åpen for det. Vi stimulerer faktisk til
at dette kan skje, og det vil kunne komme disse aktørene
så vel som andre aktører til gode.

 Jeg takker igjen statsråden for svaret.

Lyses eiere har allerede vist en langsiktig
holdning når de har investert flere 100 millioner kr
i gassrør over Boknafjorden og i distribusjonsnett på Nord-Jæren.
Dermed er det grunn til å tro at de ville ha hatt en større
investeringslyst i et gasskraftverk dersom en forberedelse til å bygge
et kraftverk endte i en konkret konsesjonssøknad.

Er den egentlige årsaken til den negative
holdningen som her vises fra Regjeringens side, faren for at et
gasskraftverk faktisk kunne bli realisert dersom konsesjon ble
gitt her?

 Regjeringens holdninger styres ikke
av frykt i denne sammenheng. Det er faktisk slik at alle
aktører vil måtte forholde seg til forurensningsloven.
Den usikkerheten som man anfører i forhold til gasskraftverk,
knytter seg til § 18 3) der, hvor det sies
at man bør basere seg på best tilgjengelig teknologi.
Det er dette som er det viktige, og i denne sammenheng er faktisk
CO2-håndtering noe av det viktigste
i forhold til å sikre ny teknologi. Det er dette som er
bakgrunnen for at Regjeringen har denne holdningen, verken frykt eller
andre ting. Og så hører det med til
historien at slike spørsmål knyttet til eventuelle
nye gasskraftverk vil måtte behandles av andre
regjeringer senere. Dette er ikke innenfor
denne stortingsperiodens perspektiv.





                

 Dette spørsmålet
bortfaller.





                

 Dette spørsmålet,
fra representanten Torbjørn Andersen til nærings-
og handelsministeren, vil bli besvart av kommunal- og regionalministeren
på vegne av nærings- og handelsministeren.

 Jeg har følgende spørsmål
til nærings- og handelsministeren som vil bli besvart av
kommunal- og regionalministeren:

«Lærlingsituasjonen for maritim
utdannelse på Agder må forbedres. Norge
er en av verdens største skipsfartsnasjoner.
Det er nå viktig å få raskt på plass
internasjonale rammevilkår for norsk maritim virksomhet
slik at vi kan skape fornyet optimisme i næringen. Da vil
det fortsatt være behov for norske
mannskaper og rekruttering til de tradisjonsrike maritime yrker.

Kan statsråden allerede nå varsle
at maritim utdannelse og rekruttering vil få en sentral
plass i den varslede skipsfartsmeldingen?»

 Skipsfartsspørsmål har vært oppe
til behandling i Stortinget en rekke ganger de senere år.
Det er ca. syv år siden Stortinget fikk seg forelagt en
egen stortingsmelding om skipsfart, og Regjeringen ønsker
gjennom den varslede meldingen om skipsfartspolitikken en bred gjennomgang
av næringens utfordringer og politiske veivalg.

Skipsfart og de maritime næringene
utgjør en viktig del av norsk næringsliv, og har også en
viktig rolle i verdenshandelen som et miljøvennlig transportalternativ. Den
norskkontrollerte flåten er verdens tredje største, noe
som gir norske myndigheter en særlig rolle i
det internasjonale arbeidet med miljø og sikkerhet
til sjøs.

Et overordnet spørsmål innen
skipsfart og relaterte næringer er hvordan verdiskaping
i denne konkurranseutsatte næringen vil utvikle seg over
tid. Gitt et høyt norsk kostnadsnivå for
faglært arbeidskraft er det viktig at kunnskapsinnholdet
i produkter og tjenester økes ut fra en forventning om
at dette også øker produktiviteten per arbeidstime.
Høy forsknings- og utviklingsinnsats samt svært
god markedskunnskap er avgjørende faktorer for å oppnå dette.
I dette perspektivet er en tilrettelegging for kunnskapsdrevet næringsutvikling
og innovasjon viktig for å sikre skipsfartsnæringens
konkurranseevne over tid.

Flere områder
innenfor norsk skipsfart opplever i dag økt
konkurranse og nye utfordringer. Strukturen
i fraktefartøyflåten er fragmentert og med gjennomgående
lav inntjening, og innen offshorenæringen skaper
et lavere aktivitetsnivå på norsk sokkel en ny
situasjon. Begge disse sektorene er utsatt for økende konkurranse,
hovedsakelig innen
EØS-området. Den planlagte utvidelsen av EØS-området
vil også kunne påvirke konkurransesituasjonen
for norsk skipsfart. Videre har representanter for fiskeriflåten
vært opptatt av konkurranseforholdene mellom
fiskeriflåten og handelsflåten når det
gjelder maritim kompetanse.

I arbeidet med stortingsmeldingen om skipsfart ønsker
Regjeringen å involvere næringens organisasjoner
så vel som andre relevante fagmiljøer.

Som andre deler av norsk næringsliv
møter skipsfarten en økende konkurranse også innenfor
EØS-området, både om arbeidskraft, kompetanse
og kapital. På global basis er det også en
utfordring å sikre utdannelse av et
tilstrekkelig antall offiserer for å møte
fremtidig etterspørsel. I forhold til behov for maritim
kompetanse i årene fremover kan det derfor være
grunnlag for å gjennomgå både
maritim utdanning og rekruttering, og Regjeringen legger derfor
opp til at dette vil omtales i den planlagte stortingsmeldingen
om skipsfart.

 Jeg takker statsråd Solberg for svaret,
et svar som viser at nå har Regjeringen endelig
kommet i gang og ser behov for å gjennomgå norsk
maritim virksomhet og politikk.

Det er svært viktig at Stortinget
og Regjeringen nå snart avklarer hvilke framtidige rammebetingelser
som norsk sjøfart skal få tildelt, for å stoppe
en nært forestående storstilt utflagging. Norge
er, som statsråden nevnte, fremdeles verdens tredje
største sjøfartsnasjon, men den plassen
kan vi fort tape dersom vi ikke raskt får
på plass langsiktige, stabile, forutsigbare og konkurransedyktige
rammebetingelser for næringen. Vi må også huske
at en betydelig del av landets næringsliv har direkte tilknytning
til skipsfart, og næringen samlet sett betyr mye for norske
arbeidsplasser.

Mitt spørsmål til statsråden
må da bli noe sånt som: Hvorfor har det tatt så altfor
lang tid for Regjeringen endelig og omsider å forstå at
nå må noe gjøres, og nå altså har
varslet en egen stortingsmelding om skipsfart? Vi har jo visst i
flere år at det har vært rammebetingelser for norsk
skipsfart som ikke har matchet rammebetingelsene i de
aller fleste EU-land.

 Det er ikke slik at det ikke har
vært gjort noe i forhold til rammebetingelsene for norsk
skipsfart. Hele 1990-tallet har vært preget av
at det har vært tatt enkelte tak, og det var også for
syv år siden en stortingsbehandling. Vi har laget et nytt
skattesystem for skipsfartsnæringen, som har bidratt til å gi
betydelig bedre rammebetingelser, etter et sterkt ønske
fra skipsfartsnæringen selv. Vi har også hatt
ordninger med ulik grad av refusjon og subsidiering
av arbeidstakere innenfor skipsfarten.

Det som har skjedd nå, er at det har
vært en løpende endring i rammevilkårene
for skipsfarten. Det gjør at det er behov for å gjennomgå og
se om de ordningene vi har, er godt nok tilpasset, ikke
minst i forhold til annen type norsk næringsvirksomhet
og bruken av ressurser, som det er mangel på også i
vårt samfunn.

Det er ingen tvil om at denne regjeringen mener
at skipsfarten er en viktig del av den maritime clusteren. Derfor
er det viktig for oss å ivareta den i årene
fremover.

 Jeg takker for svaret, som var greit nok. Men
jeg har nok mange med meg når jeg finner grunn til å rette
en viss kritikk mot Regjeringens passivitet og at man ikke
har gjort nok tidligere, og at dette har gått for tregt.
Vi kunne i nyhetene på TV 2 i går se
at Høyre-ordførere på hele
Vestlandet og en samlet rederinæring gjorde opprør
mot Regjeringens skipsfartspolitikk, og at det ble planlagt en storstilt
utflagging.

Selv om det er et faktum at Norge bare
for noen år siden antakelig hadde verdens mest
gunstige skipsfartspolitikk, er det mye som har endret
seg siden den gang. Nå er de fleste andre land
langt bedre enn Norge på dette området,
og vi må gjøre noe. Jeg håper og ber
om at Regjeringen nå virkelig legger opp til en kursendring
i retning av et mer positivt syn på norsk sjøfart.
Da tror jeg vi igjen kan skape ny optimisme i næringen,
slik at både lærlingsituasjonen og rekrutteringen
kan forbedres.

La meg til slutt spørre: Deler statsråd
Solberg den oppfatningen – og Regjeringen for øvrig også – at
nettolønnsordningen, det med tonnasjeskatt, er blant de
aller viktigste elementer når vi snakker
om å styrke norsk skipsfart?

 Regjeringen anerkjenner at vi har inngått
et budsjettkompromiss med Fremskrittspartiet, som har vernet nettolønnsordningen
som den er i dag, over en tid, og vi går igjennom de spørsmålene
som er knyttet til budsjettforliket og videreutviklingen av ordningene.

Nå har jeg lyst til å understreke
at det er mange sektorer i dagens næringsliv som er utsatt
for ganske tøff internasjonal konkurranse. Det
er ikke bare skipsfarten. Men på noen
områder får skipsfarten mer
konkurranse i årene fremover.
Det er en av grunnene til at vi bl.a. har sett på spørsmålet
om arbeidstillatelse langs kysten, som har gjort at vi har imøtekommet
de delene av den internasjonale skipsfarten som har vært
redd for at vi skulle bruke det spørsmålet
til å begrense konkurransen, og dermed bidratt til å lokke
internasjonal skipsfart tilbake igjen.

Det er ikke noe enkelt spørsmål å finne
ut hvordan vi skal klare både å være
konkurransedyktige og å opprettholde
kompetanse når det er så store velstandsulikheter og
kostnadsulikheter i verden. Det er et perspektiv
som vi er nødt til å ha med i stortingsmeldingen,
at vi ikke på alle punkter kommer til å være
konkurransedyktige i fremtiden. Da må vi finne de områdene
der vi kan være konkurransedyktige.

 Da går vi tilbake til spørsmål
8.





                

 Dette spørsmålet,
fra representanten Per Roar Bredvold til nærings- og handelsministeren,
vil bli besvart av kommunal- og regionalministeren på vegne
av nærings- og handelsministeren.

 Jeg ønsker å stille
kommunal- og regionalministeren følgende spørsmål:

«Det er ingen offentlig kontroll med
strømmålere. Dermed kan man risikere at noen
strømmålere går for fort, og at man dermed
betaler for strøm man ikke har brukt. Nettleverandøren
man er tilknyttet, eier strømmåleren,
men er ikke pålagt å justere den. Det
er fordi strømmålere i dag er unntatt fra lov
om mål og vekt. Strømmålere kan dermed måle
feil i årevis uten at det blir oppdaget.

Ser statsråden i disse «strømtider» at
dette er merkelig, og vil statsråden i så fall
gjøre noe med dette?»

 Representanten stiller spørsmål
ved om det i dag er tilstrekkelig kontroll med strømmålernes
nøyaktighet. Det er i dag om lag 2,2 millioner strømmålere
i norske husstander og småbedrifter, og med de
strømpriser og det forbruk av elektrisk energi vi har i dag,
kan unøyaktige strømmålere ha økonomiske
konsekvenser både for den enkelte forbruker og
den enkelte småbedrift.

Jeg vil derfor først slå fast
at nettleverandørene uavhengig av eventuelle kontrollordninger
har et klart ansvar for å sikre at strømmålerne
er av god kvalitet slik at forbrukere og småbedrifter kan
ha tillit til måleresultatene.

For å øke kvaliteten på strømmålere
i Norge ble det innført førmarkedskontroll
av strømmålere fra 1. januar 2003. Førmarkedskontroll
innebærer at strømmålerne blir
typegodkjent og kontrollert før de selges. Innføring av
førmarkedskontroll sikrer at strømmålere
som selges i Norge, er nøyaktige og pålitelige,
og at de er i tråd med internasjonale krav til kvalitet.

Når det gjelder strømmålere
som allerede er i bruk, er det riktig at det i dag ikke
er noen form for offentlig kontroll. Det ligger samtidig
som et mål for Regjeringens politikk å redusere
skjemaveldet, og vi vil derfor være varsom med å innføre
nye og kostnadskrevende
kontroll- og reguleringsopplegg.

Nærings- og handelsdepartementet har
tatt kontakt med Justervesenet, som er fagmyndigheten på området, for å få utredet
hvor stort omfanget av feilmålinger er for å kartlegge
i hvilken grad det er behov for offentlige kontrollordninger. Høsten
2002 foreslo Justervesenet etter en vurdering at det stilles
krav til at nettleverandøren gjennomfører statistisk
kontroll av strømmålere ved godkjente laboratorier.
Justervesenet skal føre tilsyn med at dette utføres,
og at resultatene følges opp.

Ut fra de opplysninger Justervesenet har hentet
inn, er det imidlertid vanskelig å påvise
at en kontrollordning vil medføre noen samfunnsøkonomisk
gevinst eller et samfunnsøkonomisk tap.

Næringsministeren vil på denne
bakgrunn ta initiativ til en dialog
med nettleverandørene så vel som andre
relevante departementer og institusjoner for å se hvordan vi
kan sikre at publikum har den nødvendige
tillit til strømmålerne.

 Jeg takker statsråden for svaret,
som var delvis greit, men samtidig er jeg ikke helt fornøyd.
Det er selvfølgelig sett i forhold til strømkjøperne
i dag. Det er 2,2 millioner strømmålere spredt
rundt i Norges land, og mange av strømkjøperne
kjøper strøm for 20 000–30 000 kr
i året, kanskje mer, kanskje mindre – det
varierer jo selvfølgelig. Det finnes egentlig ingen lov
om denne måleren. Men går en på en bensinstasjon og
kjøper én liter bensin à 9 kr,
da har pumpa vært kontrollert i forhold til en lov – pumpa
blir justert og kontrollert hvert år etter loven
om mål og vekt.

Det er klart at for at det skal være
et tillitsforhold mellom kjøper og selger, må det også være
en strømmåler som kjøperen
er 100 pst. sikker på viser riktig, og særlig
i disse tider. Nå er det snakk om så mye penger sett
i forhold til den ene literen bensin som jeg bare tok som
et eksempel. Jeg takker også statsråden
selvfølgelig for at en skal gå i dialog
med nettleverandøren, men en må ha noe strengere,
det må flere kontroller til. For er det slik at en kjøper
er usikker, kan han få en til å komme og se på strømmåleren,
men er den riktig, må strømkjøperen betale
for kontrollen, og er det feil, koster det ingenting.

 Det er en vesentlig forskjell mellom én
pumpe på en stasjon og bensinstasjoner rundt omkring i
landet og 2,2 millioner strømmålere, nettopp det
at det er så utrolig mange av dem. Når
det er gjort beregninger fra Justervesenet som altså viser
at det ikke nødvendigvis er noen samfunnsøkonomisk
gevinst, betyr det at feilmålingene kanskje ikke
er så store at det er riktig å innføre
en fullstendig kontrollordning. Så trodde jeg faktisk at
Fremskrittspartiet, på samme måte som
regjeringspartiene, er opptatt av og enig i at vi skal bruke mindre
ressurser på ting som ikke er målrettet
i vårt samfunn. Jeg er enig i at det er viktig for nettselskapene
og strømkjøperne at strømmålerne
deres er troverdige. Derfor er det en ordning hvor man
kan ta kontakt med sin nettleverandør og få sjekket
systemet. Jeg har imidlertid lyst til å minne om at det
kan også bli en veldig stor kostnadsoperasjon,
så det er viktig å ha en kontrollmekanisme slik
at man ikke gjør det hvis det er unødvendig,
og en av de mekanismene vil alltid være at man
kan komme til å måtte betale for det besøket
hvis det viser seg at det ikke er feil.

Men næringsministeren vil altså gå gjennom
dette og ha en dialog med nettselskapene, og det tror
jeg, når vi ikke har funnet en samfunnsøkonomisk
gevinst ved å innføre en offentlig kontrollordning
og et nytt regelverk på dette området, bør være
den riktige veien å gå. For vi skal
altså ha en bedre begrunnelse – når
vi ikke har en økonomisk besparelse og ikke
ser det – for å innføre nye offentlige
kontrollordninger.

 Jeg takker nok en gang for svaret. 

Det er klart at både Fremskrittspartiet
og regjeringspartiene mener at vi skal bruke
mindre ressurser på slike ting, som statsråden
sier. Men samtidig må vi tenke på den enkelte
forbruker. Hvis en kjøper strøm for 30 000 kr,
og strømmåleren går 10 pst.
feil, er det snakk om 3 000 kr, og x antall år
framover blir det mye penger. Når det heller ikke
finnes noen lov eller noe regelverk for hvor ofte
en strømmåler skal skiftes eller på andre
måter justeres, kan det være at en del
er litt usikre på om strømmåleren virker
riktig. Jeg tror også at en kontrollordning ville
ha den virkningen at de som eventuelt kunne tenke seg å jukse
med en strømmåler – jeg sier «tenke
seg» å jukse med en strømmåler – ikke
gjør det. Så jeg tror ikke at dette
nødvendigvis vil koste noe for nettleverandøren, for
jeg tror det blir en pluss/minus nytteverdi her som kommer
ut på null, men at man får et bra tillitsforhold
til nettleverandøren.

 Det er altså gjort en beregning fra
Justervesenet som viser verken gevinst eller tap samfunnsøkonomisk.
I tillegg er det gjort en beregning på hva en statistisk,
altså tilfeldig, måling vil koste. Det vil koste
opp mot 20 mill. kr. Det vil bli en utligning
på de andre, men en slik statistisk kontroll vil ikke
gi enkeltpersonen en større garanti for at akkurat din
strømmåler er riktig. Derfor synes jeg nok at
når næringsministeren har sagt at man ønsker
en aktiv dialog med nettleverandørene, bør
man forsøke å finne gode løsninger
på dette. I dagens situasjon tror jeg både
energiselskapene og nettleverandører er opptatt av å ha
et godt kundeforhold, opptatt av å bygge troverdighet,
og det kan helt klart bety at de også er
villige til å gjøre noe i sine egne
servicestrategier knyttet til sine egne strømmålere.
Da kan det være at det vil være riktig
at vi holder oss litt tilbake fra offentlige inngrep i denne sammenhengen.

 Vi går da til spørsmål
20.





                

 Disse spørsmålene
er utsatt til neste spørretime.

Da skulle vi være ferdige
med de spørsmålene som det var mulig å få stilt
i dag.





                

 Det foreligger ikke
noe referat.





                    
                    
                    

