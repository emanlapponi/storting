 Representanten Dagfinn 

Høybråten

, som har vært permittert,
               har igjen tatt sete. 

Sakene på dagens kart (nr. 28) 

Man fortsatte behandlingen av 





                    
                    
                    

 Etter ønske fra helse- og omsorgskomiteen vil presidenten foreslå at debatten blir
                  begrenset til 2 timer og 5 minutter, og at taletiden blir fordelt slik på
                  gruppene: 

Arbeiderpartiet 45 minutter, Fremskrittspartiet 25 minutter, Høyre 15 minutter,
                  Sosialistisk Venstreparti 10 minutter, Kristelig Folkeparti 10 minutter,
                  Senterpartiet 10 minutter og Venstre 10 minutter. 

Videre vil presidenten foreslå at det blir gitt anledning til replikkordskifte på
                  inntil tre replikker med svar etter innlegg av hovedtalerne fra hver partigruppe
                  og fem replikker med svar etter innlegg fra medlemmer av Regjeringen innenfor den
                  fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (komiteens leder): Innledningsvis vil jeg få lov til å takke komiteen for en svært
                  ryddig prosess også i forbindelse med neste års budsjett. Det er viktig med
                  ryddighet i et slikt omfattende arbeid som statsbudsjettet er, slik at man
                  innenfor en relativt kort frist kan få på plass et budsjett som er mest mulig til
                  nytte, og til det beste for Helse-Norge. Jeg synes at komiteen har fått dette til
                  på en god måte. Til tross for at det selvfølgelig er relativt stor politisk
                  uenighet på mange områder, har en også klart å skrive seg sammen på de områdene
                  der dette har vært mulig. 

Det aller meste i det norske helsevesenet er veldig bra, og jeg finner grunn til å
                  gi honnør til alle dem som utfører en fantastisk jobb innenfor helse- og
                  omsorgssektoren i Norge. Hver eneste dag mottar tusenvis av nordmenn helse- og
                  omsorgstjenester i toppklasse. Men det er heller ikke til å stikke under stol at
                  også innenfor helsesektoren er det fortsatt mye som er ugjort, og mye som kan bli
                  bedre. 

Vi som politikere blir ofte anklaget for at vi svartmaler virkeligheten i
                  helsevesenet, og til en viss grad kan en kanskje få inntrykk av dette, dersom man
                  bare leser tabloidpressen. Jeg mener imidlertid at en av de viktigste politiske
                  oppgavene vi politikere har, er jo nettopp å få det som ikke fungerer, til å
                  begynne å fungere. Og da blir det ofte slik at debattene blir på de feltene der
                  manglene er. 

Nettopp fordi det gjøres så veldig mye bra der ute i helse- og omsorgssektoren,
                  har jeg valgt å påpeke dette før jeg begynner på selve innlegget mitt om
                  statsbudsjettet, og om hvilke endringer Regjeringen burde sørget for å gjøre i en
                  tid da inntektene til staten aldri før har vært så høye som de er i dag.
                  Stortinget bevilger i dag mer enn 131 milliarder kr under helse- og
                  omsorgskomiteens ansvarsområde. Regjeringen har med andre ord hatt en mulighet som
                  ingen andre regjeringer har hatt når det dreier seg om å få til et best mulig
                  helsebudsjett. 

Til tross for at det ligger veldig mye bra i budsjettet, innfrir ikke Regjeringen
                  de løfter og de forventninger som de selv har skapt. Etter valget i 2005
                  framforhandlet de rød-grønne partiene et dokument om hva de ville innfri i
                  stortingsperioden. Dette var Soria Moria-erklæringen. I denne erklæringen var det
                  flere konkrete løfter som skapte store forventninger hos mange syke og
                  pleietrengende personer i Norge. Blant annet disse punktene var innenfor helse- og
                  omsorgssektoren: 

styrke sykehusenes økonomi, slik at flere pasienter behandles og ventetidene
                        holdes lave 

sikre rehabilitering og opptrening til alle som trenger det 

intensivere arbeidet for å fjerne problemet med at pasienter legges på
                        korridor i sykehus 

Og det siste jeg vil nevne foreløpig, er 

redusere egenandeler på helsetjenester og holde dem på et lavt nivå 

Dagens politikk når det gjelder bruken av egenandeler, skaper store økonomiske
                  problemer for svært mange syke mennesker som i utgangspunktet på mange måter har
                  mer enn nok med å takle sin egen sykdom. De som særlig rammes hardt, er kronikere
                  og de som har lavere eller midlere inntekt. Dette er som oftest ikke de som har
                  kommet svært godt ut de senere årene, med gode lønnsoppgjør, men dessverre heller
                  de som befinner seg i en situasjon der de har problemer med å få hverdagen til å
                  henge i hop økonomisk. 

Fremskrittspartiet er bekymret over alle de økningene i egenandelene som de
                  rød-grønne regjeringspartiene har foretatt siden de kom til makten i 2005.
                  Fremskrittspartiet har i sitt alternative budsjett lagt vekt på å sørge for en
                  reduksjon i dagens egenbetalingssatser, all den tid det nå er kommet til et punkt
                  der egenandelene har blitt så høye at det i realiteten er snakk om skatt på
                  sykdom. Siden 2005 har de rød-grønne partiene økt egenandelstak 1 med 12,3 pst.
                  Egenandelene for legehjelp har økt med 10,25 pst., refusjon for fysioterapi med
                  10,25 pst. og tilsvarende for legehjelp og psykologhjelp. Dette står i grell
                  kontrast til det man sier i sin egen regjeringserklæring. Fremskrittspartiet
                  nuller ut alle egenandelsøkninger i sitt alternative budsjett samt setter
                  egenandelstak 1 ned til 1 500 kr. 

Det er behov for omfattende endringer knyttet til struktur, finansiering og
                  virkemidler i norsk helsepolitikk. Samhandlingsproblemene man ser mellom ulike
                  forvaltningsnivå, kan ikke løses gjennom små justeringer, men ved at man tar
                  strukturelle grep. Finansieringsansvaret må tillegges det statlige
                  forvaltningsnivået, for på den måten å sikre pasienttilbudet i hele landet samt
                  sørge for en effektiv og hensiktsmessig bruk av ressurser på det
                  helsetjenestenivået som er hensiktsmessig. 

Videre er det behov for å fjerne de regionale helseforetakene, som har utviklet
                  seg til å bli et kostnadsdrivende helseregime. Man bør erstatte de regionale
                  helseforetakene med et statlig sykehusdirektorat, slik at både ansvaret og
                  planleggingen blir av en nasjonal karakter. Videre må helsevesenet organiseres
                  slik at medisinsk personell – leger, sykepleiere, hjelpepleiere etc. – knyttes til
                  pasientrelatert arbeid i større grad enn i dag, og at merkantilt ansatte overtar
                  administrative oppgaver som i dag utføres av helsepersonell. 

Vi ser fram til helse- og omsorgsministerens varslede samhandlingsreform. Det skal
                  bli interessant når den endelig kommer til behandling i dette hus, å se hva man
                  kan klare å få på plass. Helse- og omsorgsministeren skal ha honnør for at han vil
                  gjøre så omfattende grep som der er varslet, for det trengs. 

Når det gjelder spesialisthelsetjenesten, er sykehusenes økonomi sterkt
                  bekymringsfull. Det samme gjelder utviklingen knyttet til økende ventelister og
                  ventetider innenfor den ordinære spesialisthelsetjenesten, men også innenfor
                  rehabilitering og rusomsorg. Det er uholdbart at om lag 230 000 mennesker står i
                  helsekø i et av verdens rikeste land. Vi ser at ventetidene nå er i ferd med å
                  øke. 

Fremskrittspartiet foreslår å bedre sykehusenes økonomi for 2009 med 2 milliarder
                  kr i sitt alternative budsjett. Dette innebærer bl.a. at Fremskrittspartiet
                  fjerner den resterende skjevfordelingen mellom de ulike helseforetakene. Når
                  Regjeringen har erkjent at det er en skjevfordeling mellom de regionale
                  helseforetakene og likevel bare velger å rette opp halvparten, har Regjeringen
                  signalisert at det er greit at noen får mindre og mindre til pasientbehandling ut
                  fra bostedsadresse. Det er ikke Fremskrittspartiet enig i skal skje. 

Videre har vi sett at det for inneværende år går mot et budsjett på ca. 900 mill.
                  kr innenfor spesialisthelsetjenesten på sykehusene. Regjeringen har varslet og har
                  fremmet forslag om i St.prp. nr. 13 for 2008–2009 en ekstrabevilgning på 500 mill.
                  kr for inneværende år. Den bevilgningen videreføres ikke, for det er en
                  tilleggsbevilgning innenfor årets budsjett. Det vil si at helseforetakene fortsatt
                  vil ha store utfordringer i forbindelse med neste års budsjett. 

Fremskrittspartiet foreslår i tillegg i større grad å likestille private og
                  offentlige tilbydere, noe som medfører at den totale kapasiteten i helsevesenet
                  vil bli benyttet. Det vi her særlig snakker om, er bl.a. avtalespesialistene, som
                  er en del av sørge for-ansvaret til de regionale helseforetakene. Med en bedre
                  utnyttelse vil dette kunne føre til kortere ventelister og ventetider. For å sikre
                  økt pasientbehandling og effektivitet økes også den innsatsstyrte finansieringen
                  fra 40 til 60 pst. i Fremskrittspartiets alternative budsjett. Det haster med å få
                  behandlet pasienter, og den sittende regjeringens politikk har medført stadig
                  økende køer i helsevesenet. 

Regjeringen legger opp til en videreføring av kjøp av private ideelle
                  rehabiliteringsplasser i 2009. Dette er ikke tilfredsstillende all den tid hver
                  sjette rehabiliteringsseng er forsvunnet under den sittende regjering. 

Samtlige partier på Stortinget har sagt at rehabilitering skulle bli det neste
                  store satsingsområdet. Som sittende stortingsrepresentant uttalte også nåværende
                  statsråd Bjarne Håkon Hanssen det under et møte med LHL rett før valget i 2005.
                  Siden det har det mest blitt prat. Det er viktig at vi nå viser at rehabilitering
                  skal være det neste satsingsområdet. Det første man da bør gjøre, er i hvert fall
                  å gjøre seg nytte av de sengene som er der ute. 

I denne sammenheng vises det til Fremskrittspartiets alternative budsjett, der det
                  øremerkes 300 mill. kr til kjøp av rehabiliteringsplasser, slik at kapasiteten
                  innenfor både det offentlige og det private og ideelle institusjoner kan benyttes,
                  og dermed at behovet for disse tjenestene dekkes. I tillegg vil den betydelige
                  satsingen på sykehusenes økonomi sørge for å frigjøre midler til økt satsing på
                  rehabilitering. Rehabilitering er svært samfunnsøkonomisk lønnsomt, samtidig som
                  livskvaliteten for den det gjelder, øker betydelig. 

4 000 rusmiddelmisbrukere står i kø for å få hjelp. Dette skjer samtidig som
                  institusjonsplasser legges ned eller står tomme. Fremskrittspartiet foretar grep i
                  sitt alternative budsjett som sikrer at de mange ledige rusomsorgssengene ved
                  private og private ideelle institusjoner blir benyttet. 

I den forbindelse vil jeg faktisk gi honnør til komiteen, og særlig til
                  regjeringspartiene, som har kommet den øvrige komiteen i møte når det gjelder å få
                  på plass gode tiltak, ekstra tiltak, i forbindelse med rusomsorgen. Det ønsker jeg
                  å gi en stor honnør til komiteen for. Jeg håper også at det kan være med på å få
                  på plass et bedre tilbud på sikt, slik at ikke den eneste debatten vi får, er
                  hvorvidt heroin skal gis på blå resept eller ikke. Det er så mye mer som også må
                  være en del av denne debatten. 

Den medisinske forskningen i Norge holder ikke et tilfredsstillende nivå når det
                  gjelder hvor mye som bevilges. I Fremskrittspartiets alternative budsjett for 2009
                  foreslås det en økning til forskningen på til sammen 100 mill. kr. Diabetes,
                  demens, kreft, ADHD og stamcelleforskning er prioriterte områder for
                  Fremskrittspartiet. I den forbindelse er det nok en gang med undring man leser at
                  man ikke følger opp sitt eget dokument, den nasjonale handlingsplanen knyttet til
                  diabetes. Det som videreføres, er et tilskudd knyttet til Diafon. Utover det er
                  det fint lite å lese om hva man vil iverksette i forbindelse med sin egen
                  handlingsplan og strategi. 

Dette er ikke holdbart. Det skaper et inntrykk av at selv om vi får på plass en
                  plan eller et dokument, følger man ikke opp. Vi er jo nødt til å følge opp de
                  plandokumentene vi selv lager, som skaper en troverdighet for oss politikere. Hvis
                  vi bare lager plandokumenter, men ikke følger opp med tiltak, kommer også
                  politikerforakten. 

Det har kommet en rekke innspill, bl.a. fra Kreftregisteret, som er godt
                  begrunnet. Nettopp derfor har Fremskrittspartiet styrket de regionale
                  helseforetakene, slik at utviklingen blir som ønsket. I denne sammenheng må vi se
                  på underregistrene knyttet til kreft, og nytten som disse vil kunne ha både for
                  forskning, utvikling og til syvende og sist kreftbehandling i Norge. 

Til slutt vil jeg ta opp de forslagene der Fremskrittspartiet enten står alene
                  eller sammen med andre. 

 Representanten Harald T. Nesvik tatt opp de forslagene han refererte til. 

Det blir replikkordskifte. 

 Jeg vil gjerne spørre Nesvik om to ting. Det ene: Når det gjelder egenandeler, ble
                  TNF-hemmere, altså legemidler for psoriatikere og revmatikere, overført til
                  helseforetakene i fjor. Vi har nå sett at det er over 1 milliard kr mer som brukes
                  på dette via helseforetakene. Pasientene får behandling og oppfølging via dem, og
                  de slipper egenandeler, som representanten la vekt på i innlegget sitt. Hvorfor
                  ønsker da Fremskrittspartiet likevel å snu på den gode utviklingen som har vært på
                  det feltet, og legge TNF-hemmere tilbake til folketrygden, som var den gamle
                  ordningen? 

Mitt andre spørsmål angår konsekvensene i resonnementene. Da Hagen-utvalgets
                  innstilling om skjevfordeling ble lagt fram for noen år siden, gikk
                  Fremskrittspartiet sammen med andre partier inn for at man skulle bruke fem år på
                  å rette opp skjevfordelingen og ta halvparten av det som da var innstillingen. Når
                  Regjeringen nå legger opp til å ta det over to år, som er et raskt tempo i forhold
                  til det Fremskrittspartiet gikk inn for den gangen, hvorfor er man ikke på samme
                  kurs nå? 

 Jeg skal prøve å bruke tiden så godt som mulig. 

TNF-hemmerne skal Fremskrittspartiet tilbakeføre, for så lenge man har en presset
                  sykehusøkonomi og det ikke er klare bindinger om hva slags legemidler man faktisk
                  skal ha, er det grunn til å frykte at sykehusene kan gjøre et valg, ikke
                  nødvendigvis ut fra det som pasienten har mest behov for, men ut fra at det helt
                  ned på avdelingsnivå kan bli en konsekvens av dårlig sykehusøkonomi at man må gi
                  det billigste preparatet. Det er et problem, og derfor må vi endre
                  finansieringssystemet. Derfor ønsker Fremskrittspartiet at både Tysabri, altså
                  MS-medisin, og TNF-hemmerne tilbakeføres til folketrygden og refunderes innenfor
                  blåreseptordningen, som er den beste ordningen. 

Når det gjelder det som har med skjevfordeling å gjøre, er hele vitsen her nettopp
                  at Regjeringen jo har akseptert at det er skjevfordeling. Da vil det være helt
                  feil å videreføre skjevfordelingen ett år til og si at beklager, dere er mindre
                  verdt enn andre i helsevesenet. 

 Også i 2009 ville Fremskrittspartiet redusere alkoholavgiften, med 670 mill. kr.
                  Med sin alkoholpolitikk hvor man ønsker svenske alkoholavgifter, ølsalg i
                  butikkene døgnet rundt, vin og sprit i butikk, alkoholreklame og en liberal
                  skjenkepolitikk, vil vi få en massiv økning i alkoholrelaterte problemer, som ikke
                  minst helsevesenet og rettsvesenet vil få merke. 

I Oslo foreslo byrådet, utgått av Høyre og Fremskrittspartiet, før sommeren en
                  skjenkeplan som ble regelrett slaktet av Oslo-politiet. Jeg siterer
                  visepolitimester Roger Andresen: 

«Ting tyder på at nordmenn og stor tilgjengelighet på alkohol er en dårlig
                     kombinasjon.» 

Ser ikke Fremskrittspartiet sammenhengen mellom tilgang på alkohol og de
                  helseskadene dette medfører? Og hvilke forebyggende tiltak mot økning i
                  alkoholforbruket er det Fremskrittspartiet ser for seg? 

 Jeg tror det kan være greit om representanten Saxi leser sin egen
                  budsjettinnstilling, for Fremskrittspartiet står faktisk for akkurat den samme
                  linjen som regjeringspartiene når det gjelder bevilgninger til det forebyggende
                  arbeidet også innenfor rusområdet. I tillegg har bl.a. Fremskrittspartiet gått i
                  bresjen for å få på plass en kampanje rettet mot nettopp ungdom med tanke på
                  hvordan vi skal få ungdom til å utsette sin alkoholdebut og andre ting. Når
                  representanten Saxi her prøver å angripe Fremskrittspartiet, er det jo
                  problematisk at regjeringspartiene selv ikke engang er villige til å si at disse
                  kampanjene skal videreføres. Man er så redd for å bindes opp at man ikke engang
                  vil sende et signal til de ungdommene som gjør en kjempeinnsats for å få ned
                  alkoholkonsumet og få utsatt debutalderen; man kan ikke støtte det. Det er
                  problematisk, og det bør representanten Saxi gå i seg selv og vurdere. 

 På slutten her så vi at et angrep kan være det beste forsvar når en ikke har så
                  mye å forsvare. 

Jeg har et spørsmål til representanten. I de generelle merknadene er det egentlig
                  to ting det pekes på. Det pekes på at man må gjøre strukturelle grep innenfor
                  helsevesenet, og så pekes det på at det strukturelle grepet som Fremskrittspartiet
                  var med på å sikre et flertall for, helsereformen, har ført til en veldig stor
                  kostnadsvekst. Men det grepet som Fremskrittspartiet peker på, er jo veldig mye av
                  det samme grepet som helsereformen tok til orde for: å flytte ting oppover. Man
                  ønsker å frata kommunene ansvaret og gjøre det til et statlig finansieringsansvar. 

Spørsmålet mitt til Nesvik er: Tror han det blir et bedre helsevesen for folk når
                  det flyttes lenger fra folk? Og: Hvordan skal man utforme differensiert stykkpris?
                  Hvordan skal man klare å finne et system som passer både for Engerdal, Oslo,
                  Volda, Ørsta – hele landet? Jeg tror det er en umulighet, det kommer til å skape
                  mer byråkrati, nettopp som helsereformen. Er det svaret: mer statlig styring,
                  fjernere fra folk? 

 Allerede i dag får du hjelp ut fra din helsetilstand, også ute i de forskjellige
                  kommunene. Det foretas en vurdering av hvilke behov du har, uansett hvor du bor –
                  om du bor i Oslo, i Volda, i Ørsta eller i indre Hedmark. Det er faktisk tilfellet
                  i dag. Det er ut fra det en må sette kostnadsbegrepet. 

Når det gjelder det representanten Vedum henviser til, at vi ønsker mer av det
                  samme som helsereformen, er det ikke riktig, det er nettopp en reversering. Det er
                  en del av det ved helsereformen som ikke fungerer, som Fremskrittspartiet sier at
                  vi må gjøre noe med, bl.a. de regionale helseforetakene, som nå har utviklet seg
                  til å bli fire helserepublikker istedenfor å samle Norge til ett helserike, som
                  var selve grunntanken i helsereformen. Det har ikke fungert i dagens system, da må
                  vi gjøre noe for å endre det. 

Så har også Fremskrittspartiet sagt at mye mer må gjøres ute i kommunene. Derfor
                  hilste vi velkommen statsrådens initiativ til å komme med en samhandlingsreform.
                  Det er behov for det, vi støtter det og ser fram til å få den vedtatt. Da er det
                  bare handlingen fra Regjeringen som gjenstår. 

 Replikkordskiftet er omme. 

 Det sies at ingen leser budsjettinnstillingen vår. Det tror jeg på, etter å ha
                  prøvd å lese den sammenhengende i løpet av helga. Men for dem som holder ut, er
                  det egentlig mye interessant og konsentrert som handler om hovedspørsmål i
                  helsevesenet i denne innstillingen. Etter den å dømme er oppmerksomheten flyttet
                  fra spørsmål om mer penger til store helsepolitiske utfordringer. Det er kanskje
                  fordi Regjeringen i løpet av de siste par årene har tatt store grep når det
                  gjelder å få selve grunnstrukturen i den økonomiske styringen på plass. Man har
                  fått på plass et bedre investeringsregime med nye avskrivningsregler, som gir
                  minst 1 milliard kr mer i året i investeringsmidler. Man har fått på plass en
                  løsning når det gjelder pensjonsutgiftene, som var ute av kontroll. Man har fått
                  på plass en løsning når det gjelder skjevfordelingen. Og man har fått på plass en
                  løsning når det gjelder gjennomføring av opptrappingsplanen innen psykiatrien.
                  Alle partier ser ut til stort sett å ta inn over seg at økningen bare i
                  foretakenes budsjett fra 54 milliarder kr i 2002 til 103 milliarder kr i
                  budsjettforslaget for neste år er så stor at det er andre hovedspørsmål enn dem
                  som handler om mer penger, vi må konsentrere oss om nå. 

Det kommer også til uttrykk i partienes budsjettalternativer. Hvis man ser bort
                  fra Fremskrittspartiet, har Venstre det høyeste budet som foreslår 500 mill. kr
                  mer, altså ca. 0,5 pst. i forhold til foretaksbudsjettene, og Høyre med 230 mill.
                  kr mer, altså 0,25 pst. – mens Fremskrittspartiet da stiller i en egen klasse. Man
                  kunne kanskje spøkefullt si at den som skulle danne en helseregjering ut fra denne
                  budsjettinnstillingen, ikke ville ha en veldig komplisert forhandlingsoppgave. 

Men det er også store spørsmål av helsepolitisk karakter som behandles, der
                  komiteen på mange måter nærmer seg sakene på et felles grunnlag. I fjorårets
                  budsjettdebatt og i debatten om helseministerens økonomiske redegjørelse var
                  hovedspørsmålet her på Stortinget hele pasientforløpet – hvordan styrke
                  sammenhengen i pasientforløpet fra forebygging til og med rehabilitering, slik at
                  færre blir alvorlig syke og havner på sykehus. Alle var enige om at det er et
                  stort problem at vi i Norge ligger i verdenstoppen når det gjelder hva vi bruker
                  på spesialisthelsetjenester pr. innbygger, men at vi ikke er der når det gjelder
                  førstelinjetjenester og forebygging. Kanskje er det derfor vi heller ikke er i
                  toppen når det gjelder kvalitet og god ressursbruk og effektivitet i helsevesenet? 

Det er ikke første gangen temaet om styrking av førstelinjen og forebygging osv.
                  har vært oppe. Det ligger i det såkalte Leon-prinsippet, og det lå i det som er
                  kalt Wisløff-utvalget. Men uansett hvor tung denne innsikten framstår for oss nå,
                  er det ikke tiden for å gi opp, det er ikke noe alternativ. Det skjønte den nye
                  helseministeren, som etter et par dager på jobb i slutten av juni, var i full gang
                  med samhandlingsreformen. Han tok kraftig tak i den tankegangen som deles av et
                  nær samlet storting. Det uttrykkes veldig godt i flere partiers merknader. For
                  eksempel kan jeg vise til Høyres merknader på s. 15 i budsjettinnstillingen, der
                  selve kjernen i samhandlingsreformen uttrykkes på en god måte. 

Innvendingen fra opposisjonen da helseministeren lanserte samhandlingsreformen,
                  var: Skal vi vente helt til april, skal ingenting gjennomføres i denne
                  valgperioden? Helseministeren har ikke tenkt å vente til ut stortingsperioden med
                  å starte på tiltak som er i tråd med samhandlingsreformen. Allerede på fredag – og
                  det var varslet i budsjettet – ble det lagt fram hvordan man fra 1. januar vil
                  gjennomføre endringer i ISF-ordningen, med tanke på at den ikke bare skal gjelde
                  hva legespesialister gjør på sykehus, men at også sykepleiere og psykologer kan
                  utløse den insentivordningen på sykehjem, i lokalmedisinske sentra, i
                  kronikeromsorgen for kols, astma, diabetes, MS-pasienter osv. Ordningen vil på
                  samme måte kunne brukes i forhold til lysbehandling og sårbehandling utenom
                  sykehusene, og man vil kunne drive undersøkelser og oppsøkende virksomhet – i det
                  hele tatt skape en bedre innsats i forhold til livsstilsykdommer, kronikeromsorg
                  osv. 

Dette er jo kjernen i tiltak Stortinget allerede har etterlyst for å styrke
                  arbeidet på områder som kan hindre strømmen inn til sykehus, og ta tak i
                  pasientene tidligere. 

Jeg regner med at helseministeren vil tenke på samme måten framover i arbeidet med
                  samhandlingsreformen – at vi ikke skal vente på alle gjennomføringstiltak til den
                  er behandlet totalt sett, men at man vil kunne komme med sterke enkelttiltak som
                  dette, bare det inngår i en helhet som Stortinget er kjent med og støtter. Det er
                  viktig at man ser på alle sider ved helsevesenet som bidrar til denne spiralen med
                  stadig flere til sykehus og stadig større utgifter, når vi jobber videre med
                  samhandlingsreformen. Jeg tror man da må se på fastlegesystemet, og at man der kan
                  legge opp til en finansiering som bedre stimulerer til å gjøre jobben best mulig i
                  førstelinjen, og at man ikke ekspederer for mye videre direkte til sykehusene. Jeg
                  tror man må se på gode mekanismer for å bygge opp lokalmedisinske sentra eller
                  helsehus både i distrikter og bydeler, bl.a. med finansiering av
                  observasjonssenger – slik at man ikke sender så mange til sykehus for sikkerhets
                  skyld – og finansiering av rehabiliteringstiltak. 

Når det gjelder rehabilitering, tror jeg vi må innrømme at det foreløpig ikke er
                  blitt det store løftet i denne stortingsperioden. Vi i regjeringspartiene har sagt
                  oss enige i at rehabilitering må bli en del av denne samhandlingsreformen. Jeg
                  håper og tror at de ISF-endringene som ble lagt fram på fredag, om hva man kan
                  gjøre i førstelinjen, også vil kunne brukes til rehabiliteringstiltak. Jeg tror at
                  vi ved å endre på finansieringsformene for rehabilitering i eget foretak – det er
                  flere detaljer som må endres på når det gjelder behandling av rehabilitering i
                  grupper, dagbehandling osv. – vil kunne gjøre rehabilitering til en sterkere del
                  av pasientforløpet. Jeg tror også det komiteen har sagt i innstillingen om
                  varigheten på avtaler med frivillige og private organisasjoner som driver
                  rehabiliteringsinstitusjoner, vil føre til sterkere samhandling og bedre satsing
                  på rehabilitering framover. 

Det er viktig å understreke at samhandlingsreformen ikke bare gjelder somatikken,
                  den gjelder rusomsorgen, psykisk helsevern, eldreomsorgen osv. Det ligger i selve
                  samhandlingsreformens kjerne at alle diagnoser og deler av helsevesenet må ses i
                  sammenheng. Derfor handler de felles merknadene og det felles opplegget for
                  rusomsorgen – som komitélederen var inne på før meg – nettopp om samhandling for å
                  gjennomføre pasientforløp helt fram til et vellykket resultat. Fordi dette handler
                  om en stor utfordring, er komiteen også enig om at det må legges opp til en ny
                  satsing når opptrappingsplanen for rusomsorgen utløper i 2010. 

Det samme gjelder psykisk helse. I innstillingen preges dette av komiteens ønske
                  om samhandling. Det er kanskje når det gjelder psykisk helse, at opposisjonen er
                  mest kritisk, men samtidig har regjeringspartiene og opposisjonen mange felles
                  merknader. Det gjelder bl.a. et felles forslag om å utrede behov for tverrfaglig
                  psykisk helsearbeid i kommunene. Det gjelder å få flere psykologer i kommunene og
                  flere psykologer i skolehelsetjenesten. Det gjelder å få andre ordninger enn at
                  man skal ringe rundt til psykologspesialister ved hjelp av navnelister. Det
                  gjelder å oppjustere antallet boliger det er behov for innenfor det psykiske
                  helsevernet. Det gjelder å ha kompetanse til å ta imot krevende pasienter som
                  overføres fra spesialisthelsetjenesten. 

Det er store oppgaver innenfor det psykiske helsevernet som er påpekt av både
                  Riksrevisjonen, Helsetilsynet osv., som komiteen – regjeringspartiene sammen med
                  opposisjonen – nærmer seg på en offensiv måte i innstillingen. 

Omsorgsplanen, forpliktet ved eldreforliket, handler også om samhandling. Det å få
                  på plass kvalitetsregistre for å følge hele pasientforløpet og få
                  personidentifiserbare kvalitetsregistre på flere områder handler også om
                  samhandling. Det gjør også det å få på plass IKT i helsevesenet, slik at det kan
                  tas i bruk på tvers av alle forvaltningsnivåer. 

Jeg vil til slutt at vi skal advare oss selv mot å knytte alle spørsmål vi nå
                  jobber med i helsevesenet, til samhandlingsreformen. Vi skal også drive konkret
                  politikk. Det mener jeg vi gjør i denne innstillingen, både regjeringspartier og
                  opposisjon. Men tiltakene får mer retning og sammenheng når vi ser dem i forhold
                  til den store reformen som er ferdig i april. 

 Det blir replikkordskifte. 

 Det var godt at man i hvert fall i de tjue siste sekundene ikke snakket om
                  samhandlingsreformen som skal komme, men at man ble litt mer konkret, eller sa at
                  man ville bli det i framtiden. 

Jeg skal i hvert fall komme med to svært konkrete spørsmål til representanten
                  Bøhler: I Soria Moria-erklæringen står det at egenandelene i helsevesenet skal
                  reduseres og holdes på et lavt nivå. Siden den gang har egenandelstak 1 økt med 12
                  pst., egenandelen for legehjelp har økt med 10,25 pst., og det samme for
                  psykologhjelp og fysioterapi. Hvordan synes representanten Bøhler at disse
                  økningene i egenandelene samsvarer med Soria Moria-erklæringen fra de rød-grønne
                  partiene? 

Spørsmål nr. 2, som bør være rimelig enkelt å svare på: Hva er representanten
                  Bøhlers kommentar til at Regjeringen overhodet ikke gjør noen ting for å følge opp
                  den nasjonale handlingsplanen knyttet til diabetes, bortsett fra at man
                  viderefører det som stortingsgruppene til de rød-grønne partiene fikk på plass i
                  fjor, nemlig en støtte til Diafonen? Hva er Bøhlers kommentar til dette? 

 Til den generelle kommentaren til Nesvik vil jeg si at veldig mange av de
                  spørsmålene jeg berørte som ligger i budsjettinnstillingen, og som er knyttet til
                  samhandlingsreformen, er svært konkrete, enten det gjelder rus, psykisk helse,
                  eldreomsorg eller kronikeromsorg. Så det syntes jeg var en unødvendig kommentar. 

Når det gjelder egenandeler, er bildet i denne perioden at vi har fjernet
                  egenandeler for 7–12-åringer, vi har fjernet femtilappen til fysioterapi, og vi
                  har senket egenandelstak 2 med 1 000 kr. Når det gjelder det som jeg var inne på i
                  replikkordskiftet i stad, medisinene som er overført til helseforetakene, slipper
                  man egenandeler. Det har vært prisjusteringer, og Nesvik vil påstå litt i overkant
                  på noen områder, men alt i alt vil jeg påstå at bildet når det gjelder
                  egenandeler, i sum er positivt. 

Det siste spørsmålet, om diabetesplanen, rekker jeg så vidt. (Presidenten
                  klubber.) I tillegg til Diafonen, som ble nevnt, har vi også diabetesverkstedet og
                  opplysningsvirksomhet for å fange opp dem som ikke vet at de har diabetes 2 ennå,
                  (presidenten klubber igjen) tiltak som Regjeringen har lagt inn, og som
                  videreføres i 2009. (Presidenten klubber igjen) Disse diabetestiltakene går på
                  tvers i alle helseforetakene. Det er ikke kun enkeltbeløp det handler om. 

 Presidenten er i julestemning, men det går en grense. 

 Arbeiderpartiet har fått ramsalt kritikk av brukere, av fagfolk og av
                  organisasjoner som Frelsesarmeen for sin manglende innsats for rusavhengige. 

Den foreslåtte økningen i neste års budsjett er langt fra tilstrekkelig for å
                  rette opp de to foregående ganske elendige budsjettene på dette området. 4 000
                  rusavhengige står i kø for behandling. Ventetiden er svært lang, og den øker. 

Jan Bøhler fremstod på TV2-nyhetene på torsdag sammen med Harald T. Nesvik og
                  lanserte med brask og bram en tiltakspakke for rusavhengige. Jeg har ikke funnet
                  spor av denne tiltakspakken i budsjettinnstillingen. Arbeiderpartiet støtter ikke
                  Høyres forslag om å øke bevilgningene med 100 mill. kr. Derimot har man funnet
                  grunn til å redusere bevilgningen med 1,5 mill. kr for å finansiere midler til økt
                  fysisk aktivitet i regi av Norges Idrettsforbund. 

Hva er innholdet i den omtalte tiltakspakken? Og finner man det riktig å kutte i
                  bevilgningene til rusavhengige, som ifølge Jan Bøhler på TV2 er i livsfare, for å
                  overføre midlene til Norges Idrettsforbund? 

 Takk for spørsmålet. 

Komiteen er enig om at det trengs en kraftig opptrapping utover det som er lagt
                  fram for neste år. Vi går derfor inn for at det skal legges fram en ny satsing fra
                  2010. Bevilgningene til rusomsorgen har økt med 700 mill. kr i denne perioden i
                  forhold til det den regjeringen Lønning representerte, gjorde. Men en samlet
                  komité – både Høyre og alle regjeringspartiene – har gått sammen om en satsing på
                  de mest utsatte, nemlig de som dør av overdose. Det er lagt opp til en rusakutt
                  som skal opprettes i 2009, der man skal kunne ta imot pasienter som har tatt
                  overdose, og bringe dem inn i et sammenhengende behandlingsforløp. Det vil være en
                  svært stor forbedring for de mest utsatte pasientene. 

Det samme betyr også den økningen som gjelder behandling i fengslene, hvor
                  dessverre mange av dem som er rusavhengige, er innom. Og det samme vil satsingen
                  på bedre ettervern og boliger i kommunene bety. (Presidenten klubber.) Med tanke
                  på at vi har jobbet oss fram til en felles satsing på et felles spor i komiteen,
                  (presidenten klubber igjen) synes jeg det er en vel negativ framstilling
                  representanten Lønning gir i sitt spørsmål, selv om det er mye som gjenstår, som
                  vi skal gå løs på i årene som kommer. 

 Jeg er stygt redd for at vi må montere gjøkur her etter hvert. 

 Jeg leser i innstillingen fra regjeringspartiene når det gjelder anbud, at
                  regjeringspartiene 

«er fornøyd med at endringen i forskrift om offentlige anskaffelser åpner for
                     at de regionale helseforetakenes kjøp av spesialisthelsetjenester fra visse
                     private rehabiliteringsinstitusjoner kan skje uten å anvende
                     innkjøpsprosedyrene i anskaffelsesforskriftens del III». 

Regjeringen har hittil sagt at EØS-reglene er til hinder for dette, at Forbruker-
                  og administrasjonsdepartementet trenger noe tid, og at de jobber med saken. 

Mitt spørsmål er: Hvilken endring i forskriften er det man viser til, for jeg kan
                  ikke finne noe om at Regjeringen har gjort noen endring på dette punktet? Jeg tok
                  det også opp i et av komitémøtene, men fikk egentlig ikke noen tilbakemelding,
                  verken da eller senere. Jeg synes det er kjempebra hvis det har skjedd en endring,
                  men finner ikke ut av det selv. 

 Det er regjeringspartienes syn at vi må komme fram til ordninger der vi kan få
                  avtaler av lengre varighet, både innenfor rehabilitering og rusomsorg, få sikret
                  kvalitet og kunne inngå avtaler etter forhandlinger, ikke bare etter anbud. 

Det har skjedd forbedringer, særlig når det gjelder barnevernet. Det er endringer
                  ute på høring, og det er endringer som nå drøftes i Regjeringen. Vi må derfor få
                  komme tilbake til det. Komiteen har kommet fram til felles merknader når det
                  gjelder varighet, selv om opposisjonen har konkretisert det med 6 pluss 2 pluss 2
                  år, som vi synes er en litt konkret ramme å sette allerede nå. Men intensjonen om
                  å skape bedre forhold for å bygge opp kvalitet og bygge langsiktighet for de
                  samarbeidspartnerne vi har både i de private og de ideelle organisasjonene, deler
                  vi med spørsmålsstilleren. 

 Replikkordskiftet er omme. 

 La meg først få bemerke, i tilknytning til min lille replikkveksling med Jan
                  Bøhler nettopp, at jeg oppfattet svaret dit hen at den omtalte tiltakspakken er
                  det som en enstemmig komité har skrevet inn i innstillingen. Da synes jeg det er
                  en lite hensiktsmessig praksis at to partier bruker mediene til å fremstille det
                  som om det er disse to partier som har lagt frem en tiltakspakke. 

Budsjettdebatten er den årlige anledning til å påpeke de overordnede linjer i
                  helsepolitikken, beskrive utfordringene vi står overfor, og skissere partienes
                  forsøk på svar på disse utfordringene. 

Den første utfordring er at helsekøene øker ganske kraftig i dagens Norge. Under
                  den nåværende regjering har den økt med netto 35 000 pasienter. Tallene for annet
                  kvartal inneværende år viser at det er 256 800 pasienter som venter på helsehjelp.
                  Under den forrige regjeringen ble køene redusert med 85 000 pasienter. Ventetiden
                  har økt ganske betydelig for flere pasientgrupper, bl.a. for rusavhengige, som
                  skulle ha vært prioritert. I Helse SørØst har ventetiden økt med syv dager. I
                  Helse Nord venter rusmiddelavhengige i gjennomsnitt fire måneder på behandling. 

For en pasientgruppe som benevnes «ubestemte» i statistikken, har ventetiden økt
                  med 19 dager fra 2006 til 2008. Samtidig viser statistikken at det er økende
                  variasjon mellom helseforetakene med hensyn til rett til tildeling av nødvendig
                  helsehjelp og antall fristbrudd. Det er en variasjon på 8–22 pst., og det er
                  ingenting som tyder på at denne variasjonen har noe med pasientenes behov for
                  hjelp å gjøre. 

Neste punkt: Norge er verdensmester i pengebruk i helsevesenet, og vi har bare
                  middelmådige resultater å vise til. Norge er det land som nest etter USA bruker
                  mest penger på helse pr. innbygger. I en ny europeisk undersøkelse er det norske
                  helsevesen rangert som nr. 7, og vi er rangert som det dårligste land i Norden. I
                  en fransk undersøkelse av sammenhengen mellom ressursbruk og effektivitet i
                  helsetjenesten er Norge rangert på nest siste plass. Vi er i en situasjon hvor vi
                  bruker stadig større ressurser på å redde liv når de henger i en tynn tråd – altså
                  yte hjelp til å overleve – mens vi er usedvanlig dårlige når det gjelder å yte
                  hjelp til å leve med resultatene av ulykker og sykdom. 

Vi er i ferd med å utvikle en klassedelt helsetjeneste i dette land. En viktig
                  årsak til de økende køene er reduksjon i avtaler med private aktører, som ifølge
                  SAMDATA ble markant redusert fra 2006 – for øvrig i tråd med Soria
                  Moria-erklæringen. Salg av private helseforsikringer har økt med 70 pst. Private
                  sykehus melder at de opererer like mange som før, men at en økende andel av
                  pasientene nå betaler regningen selv, fordi de er i stand til å betale. 

Private rusinstitusjoner som har fått redusert antall offentlig finansierte
                  plasser, forteller om fortvilte pårørende som pantsetter hus og hjem for å
                  finansiere en behandlingsplass. 

Jeg skal kort skissere de løsninger Høyre har beskrevet i budsjettinnstillingen. 

For det første: Sykehuskrisen – altså presset på spesialisthelsetjenesten med
                  økende helsekøer, store underskudd og korridorpasienter – må løses utenfor
                  sykehus. Helse- og omsorgsdepartementets egne tall viser at pasientene kunne vært
                  spart for 400 000 liggedøgn årlig dersom helse- og omsorgstjenesten i kommunen var
                  bedre. I stedet for å pøse 1 milliard kr inn i det store sluket i helseforetakene,
                  øremerker Høyre 400 mill. kr til samhandlingstiltak, oppsøkende helsetjenester,
                  lokalsykehus og distriktsmedisinske sentre. Dette vil også bidra til å understøtte
                  den kommunale helse- og omsorgstjenesten. Desentraliserte polikliniske
                  helsetjenester bidrar til bedre tilgjengelighet, mindre reisevei og reduserte
                  transportkostnader. Transportkostnadene er én av de postene som øker aller
                  sterkest i dagens norske helsevesen. 

I tillegg øker vi bevilgningene til omsorgstjenesten i kommunene med 250 mill. kr
                  for å styrke kvalitet og kompetanse i omsorgstjenesten. Dette vil bl.a. bedre
                  kvaliteten på helsetjenesten i sykehjem, det vil bedre innsatsen for omsorg ved
                  livets slutt, og det vil bedre tilbudet til unge funksjonshemmede. Det viktige er
                  å sikre at de som får hjelp til å berge livet, også får hjelp til å leve videre. 

De resterende 600 mill. kr som Regjeringen har foreslått til økt aktivitet,
                  øremerker vi i vårt budsjettforslag til rehabilitering, herunder rusbehandling.
                  Det skal styrke kvaliteten og kapasiteten i rehabiliteringstilbudet, også for å få
                  dem som ikke er sykmeldte – og som dermed faller utenfor ordningen – raskere
                  tilbake. Det skal bl.a. benyttes til å kjøpe ledig kapasitet i private
                  rusinstitusjoner – 50 mill. kr er øremerket til dette – og i andre private
                  opptreningsinstitusjoner. 

Særskilt satsing på tilbud til barn og unge som har rusproblemer, eller som lever
                  i familier med rusproblemer, og/eller som har psykiske problemer – også her har vi
                  øremerket 50 mill. kr. Dette skal sikre disse gruppene bedre hjelp, og samtidig
                  forebygge at de selv utvikler rusavhengighet eller psykiske lidelser. 

Når det gjelder kvaliteten i omsorgen: For å styrke kvaliteten og kompetansen i
                  den kommunale helse- og omsorgstjenesten øker vi bevilgningene med 250 mill. kr.
                  Innenfor dette skal 46 mill. kr gå til å styrke legetjenesten i sykehjem, gjennom
                  tilskudd som dekker differansen mellom lønn for sykehusleger og sykehjemsleger.
                  Kvalifisering av ufaglærte: Andelen av ufaglærte i omsorgssektoren ligger et sted
                  mellom 35 og 40 pst. – skyhøyt over alle andre sektorer i dagens norske samfunn. Å
                  styrke forskning og fagutvikling vil bidra til økt rekruttering, særlig av
                  sykepleiere. Vårt budsjettforslag skal styrke fagskolene,
                  undervisningssykehjemmene og prosjektet med undervisningshjemmetjeneste. 

Tilbudet om omsorg ved livets slutt bør også styrkes, særlig i kommunene, og
                  særlig når det gjelder å muliggjøre utvikling av nye hospicetilbud. Det siste har
                  vi hatt en egen interpellasjonsdebatt om i Stortinget nylig, hvor det var bred
                  enighet om at det er beklagelig at utviklingen av hospicetilbud har stagnert i
                  Norge i løpet av de siste ti år. 

Til slutt har vi forutsatt 50 mill. kr for å styrke helsestasjonene, fordi
                  helsestasjonene er en av de viktigste fremskutte postene når det gjelder å
                  forebygge alvorlig sykdomsutvikling i dagens norske system. 

Til sist: Fra Høyres side tror vi ikke det er noen god idé å innføre en ordning
                  med en årlig sykehusproposisjon, simpelthen fordi det vil forsterke den ubalansen
                  som det etter hvert er bred enighet om at vi har innenfor dagens norske
                  helsepolitikk, mellom spesialisthelsetjenesten på den ene siden og resten av
                  helsevesenet på den andre siden. Vi tror det er et helt feil tidspunkt å innføre
                  en slik ordning på. Det som trengs i dag, er at man ser den samlede helsetjeneste
                  under ett. Det som trengs, er at vi kommer høyere på banen når det gjelder å fange
                  opp og forebygge sykdom og lidelser. Ikke bare er det god samfunnsøkonomi
                  sammenlignet med det å drive reparasjonsvirksomhet, men det gjør også at
                  befolkningen får langt bedre livskvalitet, og at vi kan frigjøre midler til annen
                  type innsats. 

Som jeg påpekte til å begynne med, er vi allerede verdensmestere i pengebruk i
                  helsevesenet. Nå er det på tide at vi tar mål av oss til å bli verdensmestere når
                  det gjelder å sette brukerne i sentrum og å sikre kvalitet. 

 Skal Lønning ta opp forslag? 

 Det var en særdeles nyttig påminnelse, president. 

Jeg skal ta opp det ene forslaget som Høyre står sammen med Kristelig Folkeparti
                  og Venstre om. Så vidt jeg husker i farten, er det det eneste forslaget som det er
                  min oppgave å ta opp. 

 Representanten Inge Lønning har tatt opp det forslaget han refererte til. 

Det blir replikkordskifte. 

 Jeg vil gjerne spørre representanten Lønning om hvordan han ser for seg at
                  foretaken, skal håndtere aktivitetsveksten i 2009, når Høyre i sitt alternative
                  budsjett tar hele rammen som er avsatt til det, litt i underkant av 1,1 milliarder
                  kr, og disponerer den ved å fordele 600 mill. kr øremerket til rehabilitering og
                  400 mill. kr til samhandlingstiltak. 

I forlengelsen av det vil jeg gjerne spørre representanten, som er opptatt av
                  foretaksreformen og korrekthet i forhold til foretaksstyrenes rolle, og at vi ikke
                  skal drive detaljstyring overfor dem, hvordan det har seg at Høyre i sine
                  merknader til hvert helseforetak kommer med en lang liste av tiltak som man vil at
                  helseforetakene skal bruke disse pengene til, f.eks. for Helse Sør-Øst:
                  Skedsmotunet sykehjem, Stensby sykehus, Romsås korttidsavdeling, lungeteam ved
                  Aker og Ahus, oppsøkende aldersgeriatri ved Sykehuset Asker og Bærum,
                  distriktsmedisinske sentra i Valdres og Nord-Gudbrandsdalen, intermediær avdeling
                  Halden, Kristiansand og Arendal, osv. Hvordan henger det sammen med Lønnings
                  prinsipielle forhold til foretaksreformen? 

 Jeg er glad for at Bøhler ikke forsøkte å sitere alle avsnittene. Det kunne blitt
                  slitsomt både for ham og resten av Stortinget. 

Til det første spørsmålet: Vi finner det paradoksalt at helseministeren samtidig
                  som han på Regjeringens vegne sier at nå er tiden inne til å forskyve
                  tyngdepunktet fra spesialisthelsetjenesten til de andre deler av helsevesenet,
                  foreslår en uspesifisert milliardøkning til sykehusene. Vi har tatt konsekvensen
                  av helseministerens premisser og sagt at vi mener at den økningen bør gå til de
                  mest høyprioriterte formålene. Det er etter mitt skjønn Stortingets oppgave. Og
                  jeg kan ikke se at aktiviteten på de områdene som vi prioriterer, er av mindre
                  betydning. Det dreier seg om aktivitet uansett. Spørsmålet er bare hvilke
                  pasientgrupper det er som skal nyte godt av den økte aktiviteten. 

At vi har listet opp begrunnelser for hva vi mener med at man skal styrke
                  lokalfunksjonen der hvor pasientene bor, synes jeg i og for seg er forbilledlig.
                  Jeg synes godt at andre partier også kunne redegjøre for hvorfor de foreslår
                  økning. 

 Høyre har en spesiell forkjærlighet for kommersielle, private aktører innen
                  helsevesenet. Ser ikke Høyre at økt privatisering fører til økt ulikhet, og at
                  mange private sykehus kan føre til tapping av de beste legeressursene,
                  uforholdsmessig høye lønninger, urettferdige konkurransevilkår for det offentlige
                  og at det blir en vridning i favør av de enkleste diagnosene, mens de tyngste
                  pasientene risikerer å vente lenge? 

Hvorfor ikke heller satse pengene på det offentlige helsevesenet enn å støtte opp
                  om aktører som skal tjene mest mulig penger? 

 Høyre har en spesiell forkjærlighet for brukerne av helsetjenesten. Og for
                  brukerne er det formodentlig av underordnet betydning om de som gir dem
                  tjenestene, har det ene eller andre ansettelsesforhold. 

Høyre mener at den kapasitet som finnes etablert i den private del av
                  helsetjenesten, bør utnyttes fullt ut, simpelthen fordi det bidrar til å gi flere
                  pasienter hjelp på riktig tidspunkt istedenfor at de må tilbringe lange, lange
                  perioder i meningsløse ventekøer. 

Høyre kan ikke se at det er noe problem at det offentlige kjøper og betaler
                  behandlingsplasser i det private. Men det som skjer under denne regjering, er en
                  ekte privatisering i ordets egentlige betydning, nemlig at det er flere og flere i
                  den offentlige kø som kjøper seg ut ved å betale 100 pst. av sin egen lommebok.
               

 Høyre var en sterk medhjelper og støttespiller for at vi fikk på plass
                  helsereformen til Stoltenberg og sikret parlamentarisk flertall for den her i
                  salen sammen med Fremskrittspartiet. Det var ikke det partiet prinsipielt ønsket i
                  bunnen, men det sikret at reformen ble gjennomført. 

I dag hører vi og leser vi i innstillingen at Fremskrittspartiet ønsker en ny
                  statliggjøring av den kommunale helsetjenesten og statlig finansieringsansvar for
                  den kommunale helsetjenesten. I innstillingen inntar Høyre et helt annet ståsted. 

Vi har tidligere sett at Høyre har vært med på å sikre flertall for ting partiet
                  er imot. Kan representanten Lønning garantere for at Høyre også i neste periode
                  vil stå på sitt syn om at man vil sikre den kommunale helsetjenesten uten statlig
                  styring, hvis en ny regjering skulle basere seg på samarbeid med
                  Fremskrittspartiet? 

 Jeg er litt usikker på hva spørsmålet egentlig gikk ut på. 

Spørreren har selvfølgelig rett i at Høyre støttet sykehusreformen, riktignok i en
                  annen utgave enn det som ble det endelige resultat. Det endelige resultat kom på
                  grunn av en avtale mellom Fremskrittspartiet og den daværende mindretallsregjering
                  av Arbeiderpartiet. Det er den sykehusreform som Senterpartiet nå har vært med på
                  å administrere i tre og et halvt år. Vi mener fortsatt at sykehusreformen var
                  riktig, men som det fremgår av innstillingen, har vi konstatert at den lider av én
                  alvorlig svakhet, nemlig at bestillerfunksjonen og utførerfunksjonen ikke er klart
                  adskilte. Derfor går vi, sammen med Fremskrittspartiet, inn for at man i fremtiden
                  må finne en løsning som skiller disse to funksjonene fra hverandre, for det er en
                  betingelse for at spesialisthelsetjenesten kan fungere riktig. 

 Replikkordskiftet er dermed omme. 

 For SV og Regjeringa er det avgjørende å sikre en sterk og velutbygd offentlig
                  sektor, en velferdsstat og et helsevesen som tar ansvar for alle innbyggere,
                  uavhengig av lommebokas størrelse – et helsesystem hvor vi betaler etter evne. Å
                  vite at man ikke står alene eller blir overlatt til familien hvis det skulle gå
                  galt, gir en trygghet. Velferdsstaten har også gitt norske kvinner økonomisk
                  selvstendighet og helt andre valgmuligheter enn kvinner hadde for bare noen tiår
                  siden, hvor omsorgsarbeidet, særlig for de eldre i samfunnet, var basert på
                  familieløsninger, hvor kvinner tok ansvaret ulønnet. Å få til gode og inkluderende
                  arbeidsplasser innenfor helsevesenet er helt nødvendig for å få arbeidstakere til
                  å stå lengst mulig i arbeid. Vi står foran en endring av alderssammensetningen i
                  den norske befolkningen i årene som kommer. Det betyr at antall eldre over 67 år
                  vil øke betraktelig. I 2010 vil 21 pst. av befolkningen være 67 år og eldre, i
                  2060 vil 40 pst. av befolkningen være 67 år og eldre, ifølge Statistisk
                  sentralbyrås middelsframskrivningstall. Vi jobber derfor for å få flere ansatte og
                  for å få flere til å ta utdanning innen helse- og omsorgsfagene. 

Vi har ikke et gratis helsevesen i Norge. Det koster oss mange titalls milliarder
                  i året. Det skal det gjøre. Vi har altså ikke funnet opp «gratis sykehus», som man
                  ofte sier. Folk som jobber der, skal jo ha betalt! 

Når du drar fra sykehuset, slipper du å dra Visa-kortet eller krangle med
                  forsikringsselskapet ditt. Regningen er allerede betalt for deg når du sjekker ut,
                  gjennom skatten. Medisinene og senga og folk som jobber på sykehusene, betales
                  gjennom at folk betaler skatt. 

I Norge betales denne skatten etter evne – ikke etter hvor syk du er. Ideen om et
                  helsevesen hvor vi betaler etter evne, er en bra oppfinnelse, fordi det å betale
                  etter evne gjennom skatteseddelen er både mye mer rettferdig og mye billigere enn
                  en løsning basert på private forsikringer. 

Noen mener at denne ordningen er dårlig. De sier det ikke direkte, men det må være
                  lov å minne om at nesten alle partier her i salen på ett eller annet tidspunkt har
                  støttet ideen om stykkprisfinansiering i helsevesenet. Stykkprisfinansiering
                  dreier seg om at sykehusene får betalt pr. operasjon eller pr. diagnose, framfor
                  en grunnbevilgning. Siden stykkpris baserer seg på hva det gjennomsnittlig koster
                  å behandle en gruppe pasienter, vil de minst kompliserte pasientene alltid ha en
                  tendens til å bli prioritert, rett og slett fordi de er billigst å behandle. Det
                  er derfor blitt en vridning mot de lønnsomme pasientene på bekostning av de
                  ulønnsomme. Ideen med stykkprisfinansiering var at det skulle bli mer effektivt.
                  Det har det ikke blitt. 

I en fersk SV-rapport står det følgende: 

«Med innføring av stykkprisfinansiering og budsjettstyring etter regnskapsloven
                     skulle produktiviteten og pasientbehandlingen øke. På ti år er
                     sykehusbudsjettene doblet, og antall pasienter som behandles har derfor økt.
                     Men på spørsmål om sykehusene har blitt mer effektive finnes det lite
                     dokumentasjon. Forskere skriver at det er tendens til at både
                     arbeidsproduktiviteten og kostnadseffektiviteten har falt. Det finnes derimot
                     indikasjoner på at grådigheten og opportunismen har økt, og at
                     sykehusforetakene har blitt mer opptatte av å operere de mest lønnsomme
                     pasientene enn å tenke langsiktig og helhetlig. Sykehuskøene vokser, samtidig
                     som ikke alvorlig syke pasienter behandles stadig mer. Enkelte private
                     nisjeklinikker har tjent store penger ved å ta unna store volumer pasienter med
                     lette diagnoser til høye satser. Alt dette peker i motsatt retning av økt
                     lønnsomhet for samfunnet.» 

Jeg er derfor glad for at helseministeren nå har varslet en gjennomgang av
                  organiseringen av sykehusene og kommunehelsetjenestene for å bedre samhandlingen
                  og på den måten sikre et helhetlig pasientforløp. Det blir helt nødvendig å se på
                  finansieringssystemet som en del av dette. Det er SV opptatt av, og derfor er jeg
                  glad for at helseministeren nå har tatt tak i dette spørsmålet. 

I arbeidet med samhandlingsreformen er det viktig å finne juridiske, økonomiske og
                  organisatoriske grep for å vri ressurser over på forebygging. Det er ekstremt mye
                  helse i mestring, i opplevelser, i kunst og kultur og i felleskap. Folk med
                  alvorlige sykdommer kan bli raskere friske hvis de har det bra på andre måter.
                  Rehabilitering går fortere når man har en grunn til å bli frisk. Det er en
                  styrking av rehabilitering i dette budsjettet – et område det lenge har vært
                  tverrpolitisk enighet i komiteen om å løfte. 

For SV er forebygging viktig, ved å satse på barn og unge, slik at de blir voksne
                  med tro på egne evner og muligheter, med mot, evne og vilje til å bry seg og til å
                  delta i samfunnet, og ved tidlig innsats, gjennom å bygge opp tverrfaglige team
                  rundt helsestasjonene, slik at man tidlig fanger opp barn og familier med
                  spesielle behov. SV mener også det er viktig å satse på rusfrie arenaer og godt
                  veilednings- og opplysningsarbeid for ungdom bl.a. gjennom skolehelsetjenesten og
                  tilbud til psykologer. 

Jeg vil bruke resten av min tilmålte tid til å snakke om rusfeltet og psykiske
                  helsetilbud. Over 2 500 har dødd av overdose i Norge de ti siste årene. Jeg er
                  derfor glad for at det er tverrpolitisk enighet om at det bør opprettes
                  akuttmottak for rusmiddelavhengige, der personer som står i overdosefare, kan
                  bringes inn for avrusing og komme inn i et sammenhengende behandlingsløp.
                  Overdosestatistikken er ett blant flere tegn som viser at rusfeltet har vært
                  underprioritert over flere år. Jeg er derfor glad for at den rød-grønne regjeringa
                  har løftet rusfeltet både gjennom bevilgninger og også gjennom å sette rusfeltet
                  på dagsordenen i den offentlige debatten. 

Det er stor enighet i helse- og omsorgskomiteen om at tiltakene i
                  opptrappingsplanen skal bidra til bedre sammenheng i tjenestetilbudet og til et
                  godt etterverns- og rehabiliteringstilbud. For å få til dette er det avgjørende at
                  kommunene sammen med frivillige organisasjoner utvikler tjenester som gir boliger,
                  oppfølging, rehabilitering, utdanning og arbeidsrettede tiltak. Samtidig er dette
                  et område det må fokuseres videre på gjennom samhandlingsreformen og nye
                  målrettede satsinger i årene som kommer. 

En Fafo-rapport fra 2004 viser at om lag 60 pst. av de innsatte i norske fengsler
                  har betydelige rusproblemer, som ofte er kombinert med rusrelatert kriminalitet,
                  og mange er gjengangere. SV og hele komiteen er samlet om at det er viktig for
                  kampen både mot kriminalitet og rusmiddelavhengighet at disse kan få avrusing,
                  behandling og rehabilitering under soningen. SV er glad for at det nå legges opp
                  til tre–fire nye rusmestringsenheter i fengsler i 2009, slik at tilbudet blir
                  etablert i alle regioner. 

SV mener at de som er avhengig av rusmidler, først og fremst trenger behandling og
                  rehabilitering. Det må derfor gis skikkelig behandlingstilbud, bl.a. gjennom økt
                  bruk av LAR og ved at tverrfaglig spesialisert rusbehandling styrkes. Det er
                  positivt at kapasiteten på LAR nå styrkes med 350 nye pasienter. Men det er også
                  viktig å gi et verdig liv for dem som ikke klarer å bli rusfrie, bl.a. gjennom
                  lavterskeltilbud. SV er glad for at sprøyterommet i Oslo, som stod i fare for å
                  bli nedlagt, likevel ble videreført etter budsjettforhandlinger i Oslo. 

En rekke mål er nådd, og det er gjennomført betydelige løft i hjelpetilbudet til
                  mennesker med psykiske lidelser i løpet av de siste ti årene, men det er fortsatt
                  betydelige utfordringer som gjenstår. Bevilgningene i opptrappingsplanen fra årene
                  1999 til og med 2008 samt midlene fra handlingsplanen videreføres i 2009. De
                  øremerkede midlene til kommunene og helseforetakene overføres nå som
                  rammetilskudd. For å sikre opptrappingen er det av stor betydning at midlene fra
                  og med 2009 følges opp gjennom rapportering fra kommuner og regionale
                  helseforetak. 

SV ser at det fremdeles gjenstår utfordringer både i kommunehelsetjenesten og
                  spesialisthelsetjenesten før selve målene i opptrappingsplanen er nådd. Flere
                  undersøkelser viser at personer med alvorlige psykiske lidelser fremdeles er blant
                  dem som har svakest tilbud i kommunene. Riksrevisjonen påpeker at tjenestene
                  tolker prioriteringsforskriftene svært ulikt. Det gjør at mange som burde få et
                  tilbud, ikke får det, mens mange som burde få avslag, får tilbud om hjelp. Dette
                  fører til at ressursene i for stor grad ikke går til dem som trenger det mest.
                  Dette er alvorlig. Derfor ser vi i SV positivt på at Helsedirektoratet nå har lagt
                  fram en nasjonal veileder for prioritering av pasienter i psykisk helsevern for
                  voksne. 

 Det blir replikkordskifte. 

 Regjeringen forsøkte å innføre en økning i egenandelen på fysioterapi i 2006. Den
                  måtte de ta bort etter et halvt år etter store protester fra pasientene. 

Regjeringen har ønsket å redusere kostnadene, og har nå valgt å overføre mer
                  ansvar til kommunene. Jeg antar at også SV er kjent med mangel på fysioterapeuter
                  med avtaler og lange ventelister slik det er i dag, og at konsekvensene av den
                  endringen som nå gjennomføres, er at de utgiftene som staten sparer, vil bli
                  overført til pasientene – altså nok et eksempel på sosialistisk helsepolitikk,
                  hvor stadig flere må betale selv for å få nødvendige helsetjenester. Økt
                  privatisering er det rette ordet for det. Det betyr at i tillegg til de økningene
                  vi har sett i egenandelene, ser vi nå en sterk økning i egenbetalingen. 

Mener SV at det er realistisk å tro at kommunene vil sikre at pasientenes
                  rettigheter oppfylles bedre enn i dag med det nye finansieringssystemet? Og
                  hvordan vil dette bli fulgt opp? 

 Når det gjelder egenandeler, vil SV påpeke at innføring av en tak 2-ordning, i
                  kombinasjon med bedre skjermingsrettigheter for barn og mindre justeringer av
                  egenandelstaket for tak 1-ordningen, har medført at langt flere enn tidligere har
                  kunnet nyte godt av skjermingsordningene for egenandeler i helsevesenet. 

SV har imidlertid merket seg en viss økning i egenandelstak 1 og egenandelstak 2
                  for 2009. Vi vil understreke betydningen av at egenandelene holdes på et lavt
                  nivå, fordi egenandelene har betydning for sosiale helseforskjeller, som
                  representanten påpeker. Men vi må samtidig si at den økningen vi har, og den
                  satsingen på egenandeler som har skjedd i løpet av de siste årene, er formidabel
                  på mange områder, så den skal vi fortsette med. Men vi ser også at det kan slå
                  litt uheldig ut, slik at SV er åpen for at man kan se på om man skal ta en total
                  gjennomgang av egenandeler, ikke bare i spesialisthelsetjenesten, men også innen
                  kommunehelsetjenesten, for å sikre at det ikke er de svakeste som belastes mest.
               

 I disse finanskrisetider har finansministeren, som også er partileder i SV,
                  gjentatte ganger gått ut og bedt bankkunder om å bruke forbrukermakten sin. De som
                  er misfornøyd med rente og andre servicetilbud, bør skifte bank, sier
                  finansministeren. 

Det er etter Høyres oppfatning et godt råd, men vi mener faktisk at valgfrihet
                  også bør gjelde på viktigere områder enn privatøkonomi og bankforbindelser. Høyre
                  har vært en pådriver for å overføre makt fra helsevesenet til den enkelte bruker.
                  I Oslo har vi gitt unge og eldre som trenger omsorgstjenester, rett til å velge
                  hvem som skal hjelpe dem, og rett til å bytte når de er misfornøyd. Når det
                  gjelder så viktige spørsmål som omsorgstjenester, er SV imidlertid imot
                  valgfrihet. SV har hardnakket argumentert mot fritt valg av hjemmetjenester og
                  sykehjemsplass. 

Mitt spørsmål er: Hvorfor vil ikke SV gi hjelpetrengende den samme friheten som
                  bankkunder til å bytte bort tjenester som de er misfornøyd med? 

 Vi står framfor en formidabel aldersendring i befolkningen, som jeg også påpekte i
                  mitt innlegg. Det betyr at vi vil trenge fantastisk mange nye hender i
                  omsorgstjenestene i kommunene. Det betyr at vi trenger et kvalitativt godt helse-
                  og omsorgsvesen, som faktisk kan gjøre de jobbene man står overfor i framtiden.
                  Derfor er det viktig å ha kvalitativt gode helse- og omsorgsarbeidere. Vi trenger
                  mange flere som klarer å stå i disse jobbene. Derfor er utfordringen totalt sett å
                  få mange flere utdannet til å gå inn i disse jobbene, og samtidig få dem som er
                  der, til å stå lenger. 

 Representanten Saxi nemnde ikkje tannhelse i innlegget sitt, og det er kanskje
                  forståeleg. 

Det vi ser no, er at SV går inn for ei omfattande tannhelsereform i det neste
                  partiprogrammet sitt, altså for neste stortingsperiode. Eg meiner å hugse at SV
                  også var veldig høgt på banen før denne stortingsperioden med lovnader om gratis
                  tannbehandling. Eg registrerer at SV lovde mykje 

før


                  denne stortingsperioden, og at dei lover mykje 

etter


                  denne stortingsperioden når det gjeld tannhelse. 

Med SV i regjering har det skjedd lite. Spørsmålet mitt er: Er SV stolt av det
                  partiet har fått til med omsyn til tannhelse mens dei har sete i regjering? 

 Tannhelse er fortsatt et kjempeviktig satsingsområde for SV. Vi følger også opp
                  den saken i Regjeringa, men også representanten fra Venstre vet at å sitte i
                  regjering handler om å gi og ta. Vi vet også at når det gjelder tannhelse, er det
                  et kjempestort løft, ikke minst økonomisk, slik at det må være en samlet
                  prioritering fra flere hvis man skal få gjennomslag for dette. Men SV er veldig
                  klar på at dette er en av de store satsingene vi ser for oss i tiden som kommer.
               

 Replikkordskiftet er dermed omme. 

 Likeverdige helsetjenester til alle er et av de overordnede prinsippene som vi
                  bygger helsetilbudet vårt på. Dessverre viser rapport fra Riksrevisjonen, som ble
                  lagt fram for kort tid siden, at det ikke er tilfellet for mennesker med psykisk
                  sykdom. Det er ulikt tilbud avhengig av hvor man bor i landet. Dette tror jeg alle
                  partiene tar alvorlig. 

Vi vet også fra undersøkelser fra SINTEF at bruk av tvang overfor psykisk syke
                  varierer, avhengig av hvor man bor i landet. Videre vet vi at 40 pst. av
                  pasientene som utsettes for tvang, er mennesker som ikke har egen bolig. Mange har
                  mindre utdanning og lavere inntekt sammenliknet med dem som er under frivillig
                  behandling. Altså gis helsetjenester avhengig av bosted og sosial tilhørighet. Det
                  må endres. 

Slike funn viser at det må på plass bedre prioriteringer i helsetjenesten og bedre
                  styring. Som reaksjon på Riksrevisjonens rapport om helsetilbudet til psykisk syke
                  uttalte generalsekretæren i Rådet for psykisk helse, Bjørn Lydersen, at det er et
                  historisk nederlag for helsepolitikken. Han uttaler videre: 

«Nå må det være slutt på den tiden hvor helsepolitikere og byråkrater bare
                     utarbeider veiledere og rettledninger overfor denne delen av helsetjenesten. I
                     åtte år har et samlet Storting og helseministere fra flere regjeringer sett at
                     mange av målene i Opptrappingsplanen ikke er blitt nådd og latt fagfolk i
                     spesialisthelsetjenesten ta seg til rette». 

Han mener det nå er viktig at sentrale helsemyndigheter og ledelsen i de regionale
                  helseforetakene tar stram regi overfor spesialisthelsetjenesten for å nå målene i
                  opptrappingsplanen. Etter min mening er dette et svært viktig innspill. 

Kristelig Folkeparti har tidligere i år tatt til orde for, sammen med Venstre, at
                  det må iverksettes tiltak for at helsepersonell i områder der det er mye tvang, må
                  lære av helsepersonell i områder med lite tvang. Her har det faktisk skjedd en hel
                  del. 

I Regjeringens forslag til statsbudsjett mangler tiltak for hvordan kommunene skal
                  dekke behovet for bolig til mennesker med psykiske lidelser. Om lag 2 800 boliger
                  utover opptrappingsplanen for psykisk helse er allerede anslått. SINTEF-rapporten,
                  som jeg nevnte i sted, viser at de pasienter som har egen bolig, ikke har egnet
                  bolig, eller bosituasjonen er ikke tilfredsstillende. Mange har behov for mer
                  hjelp og tilsyn i boligen enn de får. Gruppen består av alvorlig og ofte langvarig
                  syke mennesker. Bare dette behovet viser at Regjeringens anslag om 1 000 plasser,
                  som skal dekke alle gruppers behov for bolig, inkludert sykehjem, er altfor lavt.
                  I dette tallet ligger også ombygginger til demensplasser. Derfor foreslo Kristelig
                  Folkeparti i sitt alternative budsjett at det bør gis tilskudd til 3 000 plasser. 

Videre er det med stor bekymring jeg må konstatere at øremerkingen av midlene til
                  psykisk helse, både til sykehusene og til kommunene, med unntak av storbyene, som
                  ble endret under kommunalkomiteens behandling av budsjettet, opphører. Jeg er redd
                  det ikke er nok at statsråden 

håper

 disse midlene
                  fortsatt vil gå til psykisk helse. Når det gjenstår så mye, som bl.a.
                  Riksrevisjonens rapport viser, er fortsatt øremerking det eneste rette, mener
                  Kristelig Folkeparti. 

La meg ta et eksempel på det som er i ferd med å skje nå med kommunebudsjettene
                  rundt omkring i landet, fra en kommune i mitt eget fylke, Osterøy kommune. Der
                  foreligger det nå forslag om store nedskjæringer i psykisk helse i 2009.
                  Politikerne er bekymret, og mange kommuner uttrykker ønske om å få beholde de
                  øremerkede midlene. 

Så over til et annet felt som Kristelig Folkeparti er opptatt av, nemlig rus. Det
                  er uakseptabelt at rusmiddelavhengige står i kø for behandling, mens det er ledige
                  plasser i ideelle rusinstitusjoner. Kristelig Folkeparti foreslår i sitt
                  alternative budsjett å øke støtten til rusinstitusjoner med 50 mill. kr.
                  Regjeringens anbudspolitikk – som jeg i dag konstaterer er på endring i positiv
                  retning – rammer og har rammet institusjoner som utgjør et viktig supplement og
                  korrektiv til offentlige behandlingstilbud. 

Flere som ikke fikk ny avtale med Helse Sør-Øst i anbudsrunden for 2008, kjemper
                  nå for å overleve. Flere har måttet redusere eller avvikle. Det dreier seg også om
                  psykiatriinstitusjoner. Viktig kunnskap og kompetanse er gått tapt. Det rammer
                  først og fremst pasientene. Jeg håper at endringer her kommer raskt også innenfor
                  andre deler enn barnevernet, som jeg oppfatter allerede er blitt endret. 

Kristelig Folkeparti mener at det innenfor dagens lovverk er mulig å utøve en
                  annen politikk innenfor anbudsregelverket overfor ideelle institusjoner. Det er
                  også viktig å bevare rusinstitusjoner og andre som ikke har avtaler med de
                  regionale helseforetakene. 

Når Regjeringen nå har sagt at de skal evaluere disse tiltakene, er det avgjørende
                  at de berørte institusjonene kan komme med sine innspill, bl.a. de mange KRAFT-
                  institusjonene, Evangeliesenteret og Frelsesarmeen, for å nevne noen. 

Videre må det bli mer sammenheng i behandlingen, fra avrusing til behandling og
                  oppfølging i etterkant. Blant mennesker som er under medikamentell behandling –
                  LAR-pasienter – ser vi at andre tiltak enn medikamenter dessverre uteblir
                  underveis for mange, bl.a. sosiale tiltak som et egnet sted å bo,
                  fritidsaktiviteter slik som bl.a. Blåkors og Frelsesarmeen driver, og
                  nettverksbygging. Regjeringen bør satse på å få dette på plass, og jeg mener man
                  bør skrinlegge reisen til Sveits akkurat nå. Heroin på resept er av flere grunner
                  feil vei å gå. Målet med rusbehandlingen, som vi har sagt mange ganger, er
                  rusfrihet, og det er troen på at det er mulig, og dermed troen på enkeltmennesket,
                  som må styre behandlingen. Å ta flere rusmidler inn i behandlingen nå, vil være et
                  galt signal. Vi ser at legemiddelassistert rehabilitering ikke fungerer etter
                  intensjonen. Hvorfor skal vi starte med enda et medikament når vi ikke engang gjør
                  det vi holder på med, godt nok? 

Det har i debatten om saken kommet fram at forskningsresultatene fra Sveits,
                  Tyskland, England og Nederland viser en beskjeden forbedring for en forholdsvis
                  liten gruppe narkomane. Sannsynligvis vil rusmiddelavhengige med lang og tung bruk
                  ikke klare å følge opp en slik behandling, sier en del fagfolk. Det er også uttalt
                  fra en av forskerne ved Statens institutt for rusmiddelforskning at de som har
                  fått heroin på resept, ikke har lavere dødelighet enn dem som har fått andre
                  former for behandling, og at kriminaliteten ikke er blitt mer redusert av
                  tiltaket. 

Det sies fra noen av dem som nå går i bresjen for heroin på resept, at heroin gir
                  mindre avhengighet enn metadon, og derfor kan tas i bruk. Etter min mening er
                  dette å sette argumentene litt på hodet, for hvis heroin gir mindre avhengighet,
                  må det jo være lettere å slutte med det. Da må disse menneskene snarest få
                  alternativ rusfri oppfølgende og helhetlig behandling. Da er det jo virkelig håp
                  for dem. Å starte med heroinbruk fra helsetjenesten vil bli svært dyrt. Det er
                  bedre først å ordne opp i de tiltakene vi har, og sørge for at de som trenger
                  behandling og annen oppfølging, får det. 

Statsråden tar til orde for en samhandlingsreform. Kristelig Folkeparti mener at
                  det er en viktig reform, og at det er på høy tid at vi gjør dette. Vi har ikke
                  minst også i lang tid etterlyst endringer i finansieringssystemet. 

En nivådelt helsetjeneste gir oppstykket og ukoordinert behandling, og det ligger
                  få incentiver til å forebygge sykdom eller skade. Et bedre helsetilbud til
                  mennesker med kroniske lidelser må også sikres. 

I dag har det vært en rehabiliteringsaksjon utenfor Stortinget. I flere
                  budsjettdebatter har hele Stortinget påpekt at rehabilitering må bli det neste
                  store satsingsområdet. Det vil være en vinn-vinn-situasjon for både pasienter og
                  samfunnet hvis vi kan ta dette krafttaket sammen. Vi er veldig skuffet over at det
                  ikke har skjedd mer på dette området i de tre årene som denne regjeringen har
                  sittet. 

Vi må også sørge for at det blir gitt rehabilitering, og ikke bare ut fra en
                  arbeidslinje. Det finnes mennesker som faktisk trenger det, selv om de kanskje
                  aldri kommer i arbeid. 

Til sist: Jeg håper helseministeren hørte det jeg sa, selv om han pratet ganske
                  høyt sammen med en del andre. 

Jeg tar herved opp de forslagene som Kristelig Folkeparti har alene eller sammen
                  med andre. 

 Representanten Laila Dåvøy har tatt opp de forslagene hun refererte til. 

Det blir replikkordskifte. 

 Jeg har lyst til å spørre representanten Dåvøy om hun ikke er kjempegodt fornøyd
                  med Regjeringen som nå klarer å rette opp i skjevfordelingen mellom
                  helseforetakene i god tid før det som egentlig var planen fra den forrige
                  regjeringen. Dette har jo vært en veldig brennhet sak i det området som
                  representanten Dåvøy kommer fra. 

Sigvald Oppebøen Hansen hadde her teke over
                  presidentplassen.

 Takk for spørsmålet. 

Jeg kan si at jeg er fornøyd med at man endelig retter opp skjevheten. Personlig –
                  jeg kommer fra Helse Vest – hadde jeg ønsket at dette skulle skje langt raskere.
                  Det jeg hadde ønsket, var at vi hadde klart å rette opp hele skjevdelingen med en
                  gang. Jeg konstaterer jo likevel at de regionene som har hatt denne skjevdelingen,
                  har sagt at de er rimelig fornøyd med det som nå har skjedd. 

 Jeg kan slutte meg til veldig mye av det som representanten Dåvøy sa i sitt
                  innlegg. I innstillingen ser vi at Kristelig Folkeparti følger mange av de samme
                  linjene som Senterpartiet, Arbeiderpartiet og SV, men med litt ulike roller, slik
                  at man går noe forskjellig ut. 

Det er ett felt som representanten snakket om, som er veldig viktig. Det er rus.
                  Ett tema innenfor rus som representanten snakket lite om, er alkohol. Det er den
                  største og mest utbredte rusgiften vi har. 

Etter min mening sier dessverre Kristelig Folkeparti stadig at de ønsker å
                  samarbeide med høyresiden i politikken. Hvis vi ser i salen her, er både Venstre,
                  Høyre og Fremskrittspartiet på en helt annen planet når det gjelder
                  alkoholpolitikken, enn det de rød-grønne og Kristelig Folkeparti står sammen om.
                  Er det ikke et paradoks for representanten Dåvøy å gå til valg på at de skal
                  samarbeide med høyresiden i politikken, når vi ser at det kanskje vil bidra til at
                  den verste av alle rusgifter blir liberalisert og sluppet fri i norsk
                  offentlighet? 

 Hvis representanten har oppfattet det dit hen at Kristelig Folkeparti skal gå til
                  valg på å gå til høyre i politikken, vet han mer enn denne representanten faktisk
                  vet om Kristelig Folkepartis tanker inn mot valget. Så det er vel å ta litt godt
                  i. 

Jeg vil henvise til en av merknadene som opposisjonen, bortsett fra
                  Fremskrittspartiet, har sammen, som er veldig bra i forhold til alkoholpolitikk og
                  forebygging. Ellers kommer Kristelig Folkeparti til å kjempe for å redusere
                  alkoholbruken. Vi ønsker å ta i bruk langt sterkere virkemidler enn det denne
                  regjeringen har vært i nærheten av å foreslå. 

 Fleire har ikkje bedt om ordet til replikk. 

 Verden går framover, og levealderen går oppover i Norge. Nesten uten unntak i de
                  siste to hundre år har levealderen økt, og trenden fortsetter. Ifølge Statistisk
                  sentralbyrå vil enn gutt som er født i 1971, leve i 71 år, mens en gutt som ble
                  født i 2005, vil leve i ca. 77 år. Så selv guttene lever lenger, og godt er det. 

Lykkegenerasjonen, de som ble født i rusen etter annen verdenskrig, er nå på full
                  vei inn i pensjonistens rekker. Med alder følger fort flere helseplager,
                  helseplager og sykdom som vi i dag, takket være medisinske framskritt, i langt
                  større grad klarer å behandle – heldigvis. Flere og flere vil i årene som kommer,
                  være så heldige å bli eldre, og de helseproblemene folk får, vil vi få større og
                  større mulighet til å løse. At helsebudsjettene øker, er egentlig på mange måter
                  noe positivt. Folk lever lenger. Vi behandler flere, og ingen er vel lei seg for
                  det. 

Men et hovedspørsmål er: Kunne folk hatt et enda bedre liv hvis vi bruker mindre
                  til helse, hvis vi bruker pengene bedre, hvis vi bruker pengene til å forhindre
                  sykdom i stedet for å reparere sykdom, og hvis vi bruker pengene lokalt i stedet
                  for sentralt? Jeg tror det. Men uansett om vi klarer en snuoperasjon – der vi går
                  fra reparasjon til forebygging, der vi går fra at alle skal behandles på et
                  sykehus til at de kan få behandling hjemme – vil vi trenge en moderat vekst i
                  sykehusenes bevilgninger, nettopp med bakgrunn i at vi blir flere og flere eldre i
                  dette landet. 

Det er et solid helsebudsjett for sykehusene som vi behandler i dag.
                  Helseforetakenes økonomi styrkes med nesten 6,5 milliarder kr, 6,5 milliarder kr
                  utover lønns- og prisstigningen. De økte rammene vil gi plass for en
                  aktivitetsvekst også i 2009. Rus og psykisk helse blir prioritert sterkere enn
                  somatikken. Det er bra. Med den veksten som er lagt, skulle rammene for å drive
                  sykehusene med en god økonomisk balanse være til stede. 

For Senterpartiet er det et hovedmål at uansett hvor man bor, eller hvilken
                  økonomi man har, skal man ha likeverdige helsetjenester. Derfor er grepet om å
                  utjevne forskjellene mellom helseregionene ved å tilføre 600 mill. kr så viktig. I
                  løpet av en toårsperiode skal alle helseregioner ha likeverdige muligheter for å
                  gi gode tilbud. At folk uansett hvor de bor, skal føle en trygghet for sitt
                  sykehustilbud, er avgjørende viktig. I Soria Moria-erklæringen ble det slått fast
                  at ingen lokalsykehus skulle legges ned. Denne tydelige målsettingen har vært
                  svært viktig. Regjeringen har gjennom sitt styringsdokument vist at den ser det
                  som en nasjonal målsetting å ha gode lokalsykehus rundt omkring i hele landet. 

Jeg er helt ny som nestleder i helsekomiteen. Fram til høstsesjonen satt jeg i
                  kommunal- og forvaltningskomiteen. Alt henger jo sammen med alt her i verden. I
                  kommunal- og forvaltningskomiteen hadde vi ett hovedmål, og det var å styrke den
                  lokale velferden gjennom økte bevilgninger til kommunene. Gjennom sterke økninger
                  i bevilgningene de siste tre årene var det spesielt to ting vi løftet fram. Det
                  var barnehage, og det var helse. Full barnehagedekning har vi nesten på plass, og
                  tall fra Statistisk sentralbyrå viser at kommunene virkelig har prioritert helse
                  og omsorg – til sammen vel 11 000 årsverk i løpet av 2006 og 2007, altså en massiv
                  økning. Satsing på kommuner og lokal velferd gir resultater. De lokale politikerne
                  tar ansvar, og de utfører jobben. 

For å nå målet om å gå fra reparasjon til forebygging er jeg overbevist om at det
                  er det lokale helsearbeidet som må styrkes. 70 pst. av pasientene får sin
                  behandling hos fastlegen eller kommunelegen. Det er den lokale helsetjenesten som
                  folk møter. Det å sikre god lokal helse og legetjeneste er helt avgjørende for å
                  få kontroll på kostnadene innenfor helsevesenet. I 2002 var det 4 150 legeårsverk
                  i kommunene. I 2007 var det 4 400. Det er en vekst på 250. I
                  spesialisthelsetjenesten var det i den samme perioden blitt 1 840 flere leger. Det
                  er en veldig skjevdeling i forhold til hvor veksten kommer, og det er i
                  spesialisthelsetjenesten, den helsetjenesten som er fjernest fra folk, og dyrest.
                  Senterpartiets og Regjeringens mål er å snu denne trenden, for med den
                  alderssammensetningen vi har i befolkningen, bør vi gi flere helsetjenester der
                  folk bor. Vi bør ikke bygge videre på et system der pasienten alltid må flytte seg
                  etter kompetansen. Kompetansen bør flyttes dit pasienten er. 

For Senterpartiet er samhandlingsreformen en desentraliseringsreform, en reform
                  som skal bidra til å styrke den lokale helsetjenesten, slik at folk får et bedre
                  tilbud i sitt lokalmiljø. Får vi til det, blir tilbudet både bedre og billigere.
                  Altså: Et hovedmål må være å styrke det lokale helsearbeidet og komme tidligere
                  inn i et sykdomsforløp og gjennom styrking av skolehelsetjenesten, bedre
                  legedekning og en generell folkehelsepolitikk lokalt bidra til at flere holder seg
                  friske. Gjennom satsing på lokalt folkehelsearbeid i alle ledd gjennom skole og
                  helsestasjon, gjennom å sørge for at vi får på plass lekeplasser, idrett, gang- og
                  sykkelveier, gjennom at man klarer å tenke helhet i et helseforløp lokalt og får
                  på plass flere leger og også spesialisert helsepersonell lokalt, vil folk få bedre
                  helse. Det er billig, og det er klokt, å bruke offentlige midler i kommunen, nær
                  der folk bor, i stedet for senere i sykdomsforløpet langt fra der folk bor. 

Det er ikke bare kommune og stat i Norge. Den tredje sektor, ideelle virksomheter,
                  står for en tredje og svært viktig stolpe i det store helseområdet. Under
                  komiteens behandling har vi omprioritert midler nettopp til de virksomheter der
                  mange frivillige bidrar. Vi har ikke bevilget de store midlene, men noen millioner
                  til en ideell virksomhet utløser utrolig mange dugnadstimer, som Kirkens SOS, som
                  dessverre har høysesong nå i jula, Kirkens Sosialtjeneste, som tar seg av folk som
                  ofte har rusproblemer, idrettsforbund, som skal drive med bredt forebyggende
                  arbeid, LHL, som har kolslinjen, og mange flere, som vi har bevilget små summer
                  til, men som utløser så mye mer. 

Det at vi har klart å løfte fram disse virksomhetene og organisasjonene i
                  budsjettet, er også et klart politisk signal om at det er i samspillet mellom det
                  ideelle og det offentlige vi finner mange gode løsninger. Skal vi løse
                  helseutfordringene, gå fra reparasjon til forebygging, må vi satse lokalt, og vi
                  må spille på lag med foreninger og frivillig sektor. 

 Det blir replikkordskifte. 

 Regjeringen har i budsjettinnstillingen foreslått å øremerke midler til innsatte i
                  fengsel, slik at innsatte får et like godt helsetilbud som alle andre.
                  Fremskrittspartiet støtter dette fullt ut, og vi støtter en slik øremerking.
                  Øremerking kan være en god vei å gå i forhold til å prioritere et helseproblem. 

Men hvis Regjeringen mener øremerking er en riktig vei å gå, hvorfor har man ikke
                  øremerket midler til områder som psykiatri, rehabilitering og eldreomsorg, sett i
                  et helsemessig perspektiv? Eller er det slik at helseproblemene på utsiden av
                  murene er mindre enn de er på innsiden? 

 Det å sette fengsel og eldre opp mot hverandre er en enkel sammenligning. Verden
                  er ikke så enkel. 

Det viktigste løftet vi har gjort f.eks. for eldreomsorgen, er at vi har gitt opp
                  mot 28 milliarder kr ekstra i inntekter til kommunal sektor. Det har ført til 11
                  000 årsverk. 

Er statlige løsninger best? Noe av temaet for debatten i dag er om helsevesenet
                  har blitt bedre av at vi statliggjorde det. Det har kanskje ikke bare blitt bedre.
                  Det er ganske mye lokalt vett hvis vi gir midler til folk lokalt. Det har
                  kommunene vist både gjennom barnehagereformen og gjennom bruk av øremerkede
                  midler. 

Vi øremerker satsingen når vi skal opp på et nytt nivå. Derfor bruker Regjeringen
                  nå mer midler til å bygge omsorgsboliger, eldresenter og sykehjemsplasser. Akkurat
                  som man gjorde innen psykiatrien, øremerker man i en opptrappingsfase, og så tar
                  kommunen ansvar og bidrar kanskje med enda mer midler til å løfte de felles
                  utfordringene vi har. 

 Senterpartiet har erklært seg selv som en forkjemper for distriktene og for gode
                  helsetjenester, som vi har hørt. 

Med Senterpartiet i regjering har avtaler med opptreningsinstitusjoner i
                  distriktene blitt kuttet med 57 300 behandlingsdøgn, ifølge departementets egne
                  tall. Det har bl.a. rammet Nord-Norges Kurbad, Skogli helse- og
                  rehabiliteringssenter i Oppland, Tonsåsen i Oppland, attføringssenteret i Rauland,
                  Beitostølen Helsesportsenter og Valnesfjord Helsesportsenter, Valdresklinikken i
                  Oppland, bl.a., fordi de er blitt vurdert til å ligge for usentralt for behandling
                  av rusavhengige. For rusavhengige og deres pårørende i Aurlandsregionen er ikke
                  nødvendigvis Oslo verken lettere tilgjengelig eller et bedre tilbud. 

Er det etter Senterpartiets vurdering god helsepolitikk og god distriktspolitikk å
                  legge ned kvalitativt gode rehabiliteringsplasser og rusbehandlingsplasser i
                  distriktene? 

 For meg er det umulig å gå inn og kommentere hver enkelt rehabiliteringsplass –
                  uansett hva slags rehabilitering det er – om den er god eller dårlig. 

Hovedmålet for Senterpartiet i all politikk er at pasienten/brukeren skal stå i
                  sentrum, og da må vi ha gode kvalitetssikringssystemer som gjør at man får den
                  aller beste behandling. Om institusjonen skulle ligge i Oslo eller i mitt
                  valgdistrikt, Hedmark, er ikke det viktigste. Det viktigste er at folk får et best
                  mulig tilbud. 

Regjeringen og det rød-grønne flertallet på Stortinget har vært opptatt av at man
                  skal prøve å få mest mulig rehabilitering og se det i sammenheng med den totale
                  helsetjenesten, så det ikke skal være en isolert øy. Det synes jeg er en fornuftig
                  politikk. Hovedsaken for oss er at pasienten/brukeren skal få et best mulig
                  tilbud, og da må en finne systemer som gjør at det blir sikkert. 

 Amathea får flere millioner kroner mindre i støtte neste år. Selv opplever
                  organisasjonen dette som dramatisk. Tilbudet til kvinner som søker råd og
                  veiledning og noen å snakke med i en vanskelig situasjon, blir dårligere neste år. 

Et samlet storting er enig om å redusere antallet aborter i Norge, og vi venter på
                  en ny handlingsplan fra Regjeringen også på dette området. Hvordan skal man klare
                  å nå dette målet uten et sterkt Amathea, og hvordan kan Senterpartiet være med og
                  se på at et viktig tilbud til kvinner som trenger at samfunnet stiller opp, blir
                  svekket i 2009? 

 Det er ingen tvil om at Amathea gjør en viktig jobb, og som jeg sa i innlegget
                  mitt, er Senterpartiet og de andre regjeringspartiene opptatt av å støtte oppunder
                  frivillig virksomhet. Det har vi i veldig stor grad gjort i innstillingen, ved å
                  løfte fram frivillig virksomhet. 

Når det gjelder Amathea, mener man med bakgrunn i en rapport at man kan bruke
                  midlene mer effektivt og samtidig få utført jobben, hjelpe jenter som er kommet i
                  en slik situasjon og gi gode livsråd. Jeg er glad for at man gjennom
                  finansinnstillingen har sikret virksomheten i forhold til momsrefusjon, slik at
                  ikke planken forsvant. Det er altså med bakgrunn i de rapporter som er kommet, at
                  man har gjort en justering. Men man har iallfall sikret virksomheten videre
                  gjennom finansinnstillingen, og vi får da vurdere fortløpende om Amathea har
                  tilstrekkelige rammer for å drive en god virksomhet. 

 Replikkordskiftet er over. 

 Budsjettet vi behandlar i dag, er på vel 131 milliardar kr. Det er mykje pengar,
                  men Venstre meiner likevel at meir pengar kunne vore retta mot dei som treng det
                  aller mest. Derfor foreslår Venstre i sitt alternative budsjett å omdisponere vel
                  1 milliard kr til m.a. rusomsorg, gratis tannlege til utsette grupper,
                  rehabilitering og til styrking av helsesøstertenesta. I praksis er dette løyvingar
                  til førebygging og rehabilitering/ettervern. Venstre meiner at budsjettforslaget
                  vårt viser ei viktig retning, og at det utgjer ein viktig forskjell for dei det
                  gjeld. 

Eg vil no snakke om ei gruppe som i altfor lang tid har vore stemoderleg behandla
                  i landet vårt – fleire har vore inne på det, men eg vil fokusere sterkt på det –
                  nemleg rusmiddelmisbrukarane. For nøyaktig eit halvt år sidan debatterte
                  Stortinget eit forslag frå Venstre som gjekk ut på at ein skulle leggje til rette
                  for eit forsøksprosjekt der fastlegar med spesiell kompetanse og interesse for
                  ruspasientar skulle kunne dele ut gratis eigna medikamentell behandling,
                  tilsvarande Subutex, Subuxone e.l. Forslaget blei nedstemt bl.a. av
                  regjeringspartia. Men i dag, altså nøyaktig eit halvt år seinare, har Regjeringa
                  snudd og går inn for forslaget. Eg må berre seie at i denne saka har det vore ei
                  veldig gledelig utvikling i løpet av budsjettbehandlinga. 

Venstre kan gjerne vere premissleverandør for gode forslag som regjeringspartia
                  først stemmer ned, men som dei seinare går inn for, så lenge det blir eit betre
                  tilbod for dei rusavhengige. For det som tel, er faktisk handling. 

Eit anna viktig forslag som Venstre fremja den 9. juni i år, og som
                  regjeringspartia stemte ned, gjekk på etablering av den såkalla
                  Stockholm-modellen, dvs. at ruspasientar som er avrusa, innan 24 timar etter
                  avrusing skal få time til poliklinisk eller anna behandling. Dette tidsrommet
                  viser seg å vere svært kritisk for den som nyleg er avrusa. Poenget er at etter
                  avrusing er den avrusa svært sårbar, og berre små rusdosar rett etter avrusing kan
                  vere livsfarlege. Derfor er denne første perioden rett etter akutt avrusing så
                  viktig og så kritisk. 

Venstre er skuffa over at Regjeringa ikkje satsar tyngre på rehabilitering av
                  kronikarar og rusavhengige. Manglande rehabilitering inneber rett og slett at
                  mange menneske går til grunne i altfor tidleg alder. Av den milliarden som eg
                  nemnde innleiingsvis, og som Venstre ønskjer å prioritere til dei som treng det
                  mest, er om lag halvparten satsing på auka rehabilitering og tiltak for
                  rusavhengige – 250 mill. kr til auka rehabilitering og 205 mill. kr til betre
                  rusomsorg. 

Venstre ønskjer òg å tenkje nytt når det gjeld tannbehandling. Vi meiner det er
                  urimeleg at tannbehandling er åtskild frå anna medisinsk behandling. Dårleg
                  tannhelse er sosialt stigmatiserande og årsak til store smerter. Dårleg tannhelse
                  kan òg vere medverkande årsak til hjarte- og karlidingar. Men dei som her òg kjem
                  dårlegast ut, er dei aller svakaste, f.eks. rusmiddelmisbrukarane. Men også andre
                  fattige slit alvorleg med å kunne prioritere eiga tannhelse på grunn av dårleg
                  økonomi. Venstre ønskjer ein gradvis overgang til ei offentleg refusjonsordning
                  der utsette grupper skal prioriterast. I vårt alternative budsjett har vi sett av
                  150 mill. kr til auka offentleg finansiering av kostnadene til desse gruppene. 

Eg har tidlegare sagt at Venstre har tru på auka satsing på førebygging. Dette er
                  ikkje minst viktig overfor den oppveksande slekt. Helsesøstertenesta er ein god,
                  førebyggjande og samfunnsøkonomisk fornuftig måte å gi helseråd og tenester til
                  ungdom på. Mange ungdommar har i dag problem med eige kroppsbilete og behov for
                  råd og rettleiing gjennom ungdomstida. Det er mange unge som slit med psykiske
                  vanskar, og som bør møtast på lågast mogleg nivå innan helsevesenet.
                  Helsesøstertenesta fangar opp mange problemstillingar gjennom det tillitsforholdet
                  som blir etablert til ungdommen, og som andre delar av helsevesenet ofte ikkje får
                  til. Helsesøster og helsestasjonstenesta har store moglegheiter for å drive
                  oppsøkjande verksemd heilt frå spedbarnsstadiet og får såleis godt høve til å
                  setje inn hjelpetiltak på eit tidleg tidspunkt, før alvorlege problem får utvikla
                  seg. I Venstre sitt alternative budsjett styrkjer vi helsesøstertenesta med 50
                  mill. kr. 

Venstre meiner vi må få til ei dreiing frå spesialistbehandling til
                  lågterskelbehandling. Då må det bli satsa meir på førebygging. Samhandlingsreforma
                  som er varsla, kjem ikkje til å lukkast utan at det blir satsa meir på
                  førebygging. 

Elles vil eg gi til kjenne at Venstre ser fram til at forslaget til
                  samhandlingsreform mellom alle nivå innan helsetenesta blir lagt fram. Venstre er
                  einig i at det blir fokusert på samhandling, slik at ein, så langt som mogleg, kan
                  unngå innlegging på sjukehus. Men her må det skje ei ressursomfordeling frå
                  spesialisthelsetenesta og til primærhelsetenesta. Ikkje minst må det satsast
                  skikkeleg på betre og meir legeteneste på sjukeheimane. Eg trur alle må forstå
                  meir av dei realitetane vi har på sjukeheimane i dag. 

Ei undersøking frå Bergen Røde Kors Sykehjem viste at gjennomsnittsalderen på
                  pasientane var 85,6 år, og at kvar pasient hadde i snitt sju ulike diagnosar. Vi
                  har sikkert foreldre som kan vere så gamle, men dei fleste er kanskje borte når
                  dei er 85,6 år. Men det fortel til fulle at sjukeheimane treng både meir
                  legeressursar og ikkje minst sjukepleiarressursar. 

Innan spesialisthelsetenesta blir det i dag teke i bruk stadig meir avansert
                  teknologi. Den nye teknologien er naturlegvis positiv med tanke på kurering av
                  sjukdom og at liv kan forlengjast. Men ofte er ny og avansert teknologi svært
                  kostbar. Resultatet blir eit spørsmål om korleis ny, avansert og kostbar
                  behandling skal prioriterast sett i lys av anna nødvendig behandling. Eg har
                  registrert at helsedirektøren har vore på bana i dette prioriteringsdilemmaet. Eg
                  meiner dette er ei problemstilling som også bør diskuterast i denne salen. Ikkje
                  minst treng vi ein slik diskusjon i samband med at det stadig blir avdekt
                  klanderverdig behandling innanfor det eg vil kalle basistenester. Eg viser m.a.
                  til det som før har vore nemnt i denne debatten, nemleg Riksrevisjonen sin svært
                  kritiske rapport om tilbodet til vaksne med psykiske problem. Vi veit at bruken av
                  tvang innan norsk psykisk helsevern er altfor stor. Innan eldreomsorga har vi også
                  mange eksempel på uverdig behandling av våre eldre. Vi veit at det førekjem grove
                  krenkingar av mange eldre sine rettar på sjukeheimar, og at eldre diverre også i
                  nokre tilfelle blir utsette for tvang. Årsaka er ofte låg bemanning, men òg
                  manglande kunnskap. 

I morgon, den 10. desember, fyller menneskerettane 60 år. Forståing av
                  menneskerettar må få større plass i opplæring og undervisning av alt
                  helsepersonell. Men dette er òg eit leiarspørsmål og eit samfunnspolitisk
                  spørsmål. 

Venstre fremja i vår eit representantforslag om redusert tvangsbruk innanfor
                  psykiatrien i tillegg til eit forslag der Venstre, saman med Kristeleg Folkeparti,
                  bad Regjeringa leggje til rette for å utarbeide undervisningsmateriell med fokus
                  på menneskerettar, til bruk for helsepersonell innanfor omsorg for demente,
                  psykisk utviklingshemma og psykisk sjuke. Under debatten i Stortinget 19. juni i
                  år blei sistnemnde forslag gjort om til eit oversendingsforslag. Årsaka var at
                  alle parti i denne salen ytra seg positivt om dette forslaget. Eg oppfatta eit
                  samla storting slik at Venstre sitt forslag blei sett på som viktig, og eg vil
                  derfor heilt til slutt spørje statsråden om statusen for dette
                  oversendingsforslaget. 

 Det blir replikkordskifte. 

 Representanten snakket mye om omsorg, og for Arbeiderpartiet er omsorg for eldre
                  omsorg på mange fronter. Når Venstre kyter av at de støtter opp om frivillige
                  tiltak og ofte sier at frivillige organisasjoner får mye ut av de pengene som
                  bevilges, blir det en motsetning til det vi ser i budsjettet. Her velger Venstre å
                  kutte i Den kulturelle spaserstokken, nettopp basert på frivillighet, for å skape
                  kultur for eldre, satt i system, som gir et tilbud til mange og noe å leve for –
                  en glede i hverdagen. Det er mye god omsorg i kultur. 

Hva mener egentlig Venstre med å kutte i Den kulturelle spaserstokken med 10 mill.
                  kr, og hva velger da Venstre isteden som direkte går på tiltak for eldre? 

 Eg er veldig oppteken av at dei eldre på sjukeheimar og elles dei som er
                  heimebuande, har eit godt aktivitetstilbod. Eg meiner at det tilbodet primært må
                  kome via dei kommunale budsjetta. Det er kommunane som har ansvar for at pasientar
                  på sjukeheim har god aktivitørteneste, og dei må også kunne gi tilbod til dei
                  eldre på anna vis. 

Slike symbolpengar, som dei som er knytte til denne berømte stokken, gjerne kalla
                  kulturstokken, blir etter mitt syn berre ei litt komisk sak. Eg trur at vi heller
                  må vere alvorlege og sjå på kva sjukeheimane får til, sjå på kva eldreforeiningar
                  rundt omkring i kommunane får til, og så må vi støtte dei som har halde på med
                  dette i lang tid. 

 Det er nok litt ulikt hva vi ser på som komisk her i salen. 

Jeg har en oppfølging til forrige replikk. Representanten sa at det var komisk med
                  Den kulturelle spaserstokken. Mener han også at det er komisk med Den kulturelle
                  skolesekken? Den kulturelle spaserstokken er en oppfølging av Den kulturelle
                  skolesekken som først kom i grunnskolen, og nå har blitt utvidet til videregående
                  skole, som gjør at man får ut profesjonell kunst, først til barn og ungdom, og så
                  til elever på videregående skole. Derfor har Regjeringen økt midlene. 

Så har en sett at det har vært en kjempesuksess, det har vært så populært på
                  skoler og institusjoner rundt om i hele landet at man tenkte at dette skulle
                  jammen eldre også fått glede av, å få profesjonell kunst og kultur inn i sin
                  hverdag. 

Mener representanten Ludvigsen at det fortsatt er komisk – å gi kunst og kultur
                  til barn og unge i første omgang, og så at eldre også skal få den samme gleden?
               

 Eg trur eg vil seie det slik at Venstre i alle fall ikkje er eit parti som er imot
                  kultur, verken for barn, ungdom, vaksne eller eldre. Vi skal bidra til å kunne gi
                  kulturopplevingar til heile flokken, på alle slags nivå. Og eg trur alle veit at
                  Venstre er eit slikt parti. 

Når eg brukte ordet «komisk», kan det sikkert høyrest ganske komisk ut, men det
                  som er mitt poeng her, er at Den kulturelle spaserstokken blir eit symbol. Det er
                  ikkje det som er det viktigaste. Eg meiner at det viktigaste for alle grupper,
                  ikkje minst dei eldre, som vi no vel snakkar om, er at dei skal få aktivitet, dei
                  skal få opplevingar der dei bur, og dei bur altså på sjukeheimar, og dei bur
                  heime. Vi må kunne klare å løyse det utan at ein lagar slike symbolløysingar. 

 Fleire har ikkje bedt om ordet til replikk. 

 Jeg tror jeg kommer til å starte mitt innlegg i budsjettdebatten som de fleste
                  helseministre har gjort før meg: Regjeringens forslag til helse- og
                  omsorgsbudsjett er det beste noen gang. Det samlede budsjettforslaget for mitt
                  departement er på over 130 milliarder kr, og jeg er ikke i tvil om at det vil gi
                  sektoren et stort løft. 

Men jeg er smertelig klar over at det ikke holder bare å gi økte bevilgninger.
                  Selv med tidenes største helsebudsjett har vi fortsatt store utfordringer i
                  Helse-Norge – utfordringer som har vært der gjennom alle de store helsereformene
                  og alle budsjettrekordene vi har satt under ulike regjeringer de siste 10–15
                  årene. For at storsatsingen skal ha noen virkning, må vi ikke bare gjøre mer, vi
                  må også gjøre det annerledes. 

Jeg skal trekke fram de seks satsingsområdene jeg ser som de aller viktigste:
                  forebyggende helsearbeid, sykehusene, omsorgstjenesten, rusfeltet, psykisk helse
                  og rehabilitering. 

For å ta forebygging først: Det er her alt helsearbeid må starte. Jeg er glad for
                  at helse- og omsorgskomiteen har funnet rom for en særskilt satsing på fysisk
                  aktivitet i regi av frivillig sektor. Vi vet at det å forebygge sykdom er en
                  lønnsom investering både for samfunnet og for den enkelte. Komiteens forslag er
                  helt i tråd med min egen holdning. Det viktigste jeg kan gjøre for helsa mi, er å
                  komme meg opp av «go'stolen» og røre på meg. Jeg er enig med komiteen i
                  at idrettsbevegelsen i første omgang er rett adresse for dette tilskuddet. 

Vi jobber dessuten med en ny, stor helsereform – samhandlingsreformen – som bl.a.
                  skal sette kommunene i stand til å forebygge bedre, slik at vi trenger å reparere
                  mindre. Jeg kommer tilbake til dette senere. 

Regjeringen følger opp sine løfter om å styrke sykehusøkonomien. Flere pasienter
                  skal få behandling, og ventetidene skal holdes nede. Vi foreslår å øke midlene til
                  sykehusene med 6,5 milliarder kr sammenliknet med saldert budsjett for 2008. Vi
                  sørger for 1,5 pst. aktivitetsvekst. Det er viktig å understreke at dette vil
                  omfatte all pasientbehandling – somatikk, psykisk helsevern, rusbehandling og
                  rehabilitering. I tillegg legger vi inn 500 mill. kr for å lette
                  omstillingsutfordringene for sykehusene. 

Vi foreslår å rette opp skjevheter mellom helseregionene. Vi gjør dette slik at
                  Helse Midt-Norge, Helse Nord og Helse Vest til sammen får 1,2 milliarder kr ekstra
                  i 2009 og 2010, samtidig som vi slipper å kutte i midlene til Helse Sør-Øst. Vi
                  foreslår å dekke opp økte pensjonskostnader i helseforetakene og de private
                  helseinstitusjonene med 3,9 milliarder kr og et langsiktig opplegg for å håndtere
                  dette. Driftskreditter som de regionale helseforetakene har tatt opp i private
                  banker, omgjøres til driftskreditt i staten, og alle framtidige endringer i
                  kredittrammen skal føres i statsbudsjettet – og behandles av Stortinget. 

Regjeringen følger opp avtalen som ble inngått med Venstre og Kristelig Folkeparti
                  om oppfølging av Omsorgsplan 2015, med en styrking på 235 mill. kr. Vi foreslår
                  tilsagn om 1 000 nye sykehjemsplasser og omsorgsboliger, med en samlet statlig
                  bevilgning på om lag 500 mill. kr over de fire neste årene. 

Vi foreslår videre 55 mill. kr til ulike tiltak i omsorgstjenesten, med stor vekt
                  på utdanning, undervisning og kunnskap. I tillegg skal veksten i kommunenes frie
                  inntekter i 2009 gi rom for å sette i gang dagaktivitetstilbud for demente. 

Mennesker med rusmiddelproblemer er helsetjenestens stebarn – det står jeg ved.
                  Opptrappingsplanen for rusfeltet skal fortsette med økt styrke. Regjeringen
                  foreslår å styrke feltet med 300 mill. kr. Nær halvparten foreslås brukt til å øke
                  behandlingskapasiteten i spesialisthelsetjenesten. Rusmiddelavhengige skal i
                  større grad tilbys den hjelpen de har behov for og rett til. Samtidig skal det
                  forebyggende arbeidet mot rus styrkes. Jeg er veldig glad for det ene som kommer
                  til uttrykk i innstillingen, om videre satsing på rusfeltet. 

I 2007 brukte vi over 20 milliarder kr på psykisk helsearbeid i kommuner og
                  helseforetak. Det er dobbelt så mange med psykiske lidelser som får hjelp av
                  spesialisthelsetjenesten i år, sammenliknet med 1998. Det psykiske helsearbeidet
                  er styrket med nærmere 10 000 nye årsverk. Over 3 000 av disse er i
                  distriktspsykiatriske sentre. Vi har nå 75 distriktspsykiatriske sentre over hele
                  landet. Det er bygd ut tjenester i alle kommunene. Tilbudene omfatter boliger,
                  sysselsetting, tiltak i skole og arbeidsliv og kulturtiltak så vel som behandling
                  og oppfølging. Det er satset spesielt på å bygge opp et solid lavterskeltilbud i
                  kommunene. Det er likevel ingen tvil om at vi fortsatt har store utfordringer med
                  tilgjengelighet, kompetanse og samordning av det psykiske helsetilbudet. Derfor
                  jobber jeg nå aktivt med å følge opp den kritikk som kommer fram i Riksrevisjonens
                  rapporter om tilbudet til både voksne og barn i det psykiske helsevernet. 

Mange av dem som har – eller risikerer å få – psykiske lidelser,
                  rusmiddelproblemer, demens, diabetes, kols og andre kroniske sykdommer, er tapere
                  i dagens helsesystem. De får ikke tjenestene de har krav på, ikke minst fordi de
                  trenger tett oppfølging over lang tid. Jeg har krevd svar på hvorfor det svikter i
                  overgangene mellom tjenestene, og hva som skal til for at pasientene skal få
                  riktig hjelp på riktig nivå til riktig tid. 

Ja, vi må styrke arbeidet med rehabilitering. Det handler først og fremst om et
                  helhetlig pasientforløp. Pasienten må få rehabilitering i et helsevesen som
                  samhandler. 

Det blir mer og mer klart for meg at den kommende reformen vil bli en
                  kommunehelsetjenestereform. Vi må gjøre noe raskt for å styrke
                  primærhelsetjenesten og utvikle helhetlige tilbud gjennom alle ledd i tjenesten. 

Dette handler om systemfeil. Hvis en kommune i dag satser på forebygging og gode
                  løsninger for å holde folk unna sykehus, er det en ren utgift for kommunen. Hvis
                  kommunen lukker øynene for kloke løsninger, sparer de penger. Staten tar regningen
                  når folk trenger sykehus. 

Vi bruker enorme summer på å reparere sykdom i stedet for å hindre at de oppstår.
                  Det er mer enn 11 000 leger i spesialisthelsetjenesten og omkring 4 400 i
                  kommunene, når vi regner med fastleger og kommuneoverleger. Når vi vet at 90 pst.
                  av alle konsultasjoner skjer i primærhelsetjenesten, sier det seg selv at vi må
                  vurdere om ressursene – både penger og personell – er riktig fordelt. Vi må se på
                  hvordan veksten i budsjettene framover skal fordeles for å få god kompetanse, høy
                  kvalitet og tilstrekkelig kapasitet der pasienten først søker hjelp – i kommunen. 

I april 2009 skal jeg legge fram et forslag til en samhandlingsreform. Den skal
                  svare på hvilke finansielle og juridiske endringer som skal til for å få til god
                  samhandling i alle deler av helsetjenesten til beste for pasientene. Vi skal ha
                  fortgang i arbeidet med å få på plass nasjonale IKT-løsninger. Jeg vil spesielt
                  legge trykk på at felles elektronisk pasientjournal tas i bruk overalt, enten
                  pasienten får hjelp i primærhelsetjenesten, i spesialisthelsetjenesten eller til
                  rehabilitering. 

Jeg har varslet at jeg vil forsøke å få til en betydelig opprydding i Helse-Norge,
                  og at det vil bli krevende. Samtidig som vi sprøyter inn mer penger, varsler vi
                  strukturelle grep for å sikre at den samlede pengesummen til helse blir brukt til
                  beste for pasientene. Her i Norge har vi de beste forutsetningene for å nå målene
                  vi har satt oss, og jeg mener at vi samlet er godt i gang med ryddesjauen. 

 Det blir replikkordskifte. 

 Jeg vil begynne med å gi honnør til helse- og omsorgsministeren for det vi ble
                  kjent med gjennom media på fredag, at det nå vil bli mulig med innsatsstyrt
                  finansiering av tjenester som gis utenfor sykehusene. Det synes jeg er et veldig
                  godt initiativ, og jeg ser fram til måten dette blir brukt på. 

Det er imidlertid et problem som vi ser ute i kommunene: I dagens VG Nett kan vi
                  lese om Borghild på 95 år som nå bor på møterom, og har gjort det i snart tre
                  måneder. Vi står samtidig midt i en finanskrise som har gjort at man særlig
                  innenfor bygg- og anleggssektoren har fått seg en skikkelig smell, og flere blir
                  nå arbeidsledige. 

Spørsmålet mitt til statsråden er følgende: Vil statsråden her prøve å være
                  proaktiv og se på hvordan vi kan bygge flere sykehjemsplasser enn det det legges
                  opp til i budsjettet, også som en del av det å kunne møte utfordringene innenfor
                  bygg- og anleggssektoren? Det vil også ha positiv effekt på tilbudet til eldre
                  pleietrengende. 

 Først vil jeg si at jeg er glad for at representanten Nesvik er enig i at vi nå
                  gjør noen endringer i det innsatsstyrte finansieringssystemet. Jeg oppfatter at
                  det er noe som komiteen har vært opptatt av i lang tid. Jeg tror det er veldig
                  viktig at vi nå, så fort vi greier å få det til, viser fram noen retninger for
                  hvor vi ønsker å gå i byggingen av et framtidig norsk helsevesen. Dette er i hvert
                  fall et forsøk på å få sykehusene til å tenke mer utenfor sykehuskroppen, altså
                  bidra til å forandre den tankegangen at alle trenger å komme på sykehus. 

Når jeg brukte såpass mye tid på å kommentere det representanten sa, er det fordi
                  svaret på spørsmålet ganske enkelt er ja. Dette vurderer vi nå i forbindelse med
                  at Regjeringen har bestemt seg for å legge fram en tilleggsproposisjon på nyåret.
               

 Jeg har et lite og et stort spørsmål til statsråden. Først det lille: Statsråden
                  uttrykte glede over at regjeringspartiene i komiteen har økt bevilgningene til
                  fysisk aktivitet med 7,5 mill. kr. Betyr det også at han er glad for inndekningen,
                  at man tar 1,5 mill. kr fra rustiltak og 1,5 mill. kr fra brukerstyrt assistanse
                  til funksjonshemmede? 

Så det store spørsmålet: Størst er ikke nødvendigvis best. Jeg tror statsråden kom
                  i skade for å forveksle de to begrepene da han karakteriserte sitt eget
                  budsjettforslag. I alt vesentlig går jo dette budsjettforslaget i gamle spor; man
                  pøser penger inn i spesialisthelsetjenesten, dels for å dekke gammel moro –
                  regninger som skal betales – dels for å øke aktiviteten, uspesifisert og
                  uprioritert. Høyre har foreslått å øremerke 400 mill. kr innenfor denne rammen til
                  bevilgninger til økt aktivitet, sykestuer, distriktsmedisinske sentre, oppsøkende
                  tilbud og samhandlingstiltak – alt formål som statsråden, så vidt jeg har forstått
                  det, er enig i. 

Mener ikke statsråden at det trengs sterkere lut hvis man skal styre de regionale
                  helseforetakene? 

 Til det første spørsmålet, for å svare representanten Lønning ordentlig: Når vi
                  bruker disse ti millionene som gjelder Idrettsforbundet, til fysisk aktivitet, vil
                  det i brevet fra meg bli understreket at ikke minst tilbud overfor rusmisbrukere,
                  altså økt aktivitet knyttet til folk som sliter med rusmiddelmisbruk, og økt
                  aktivitet knyttet til folk med funksjonshemninger, er viktige premisser for
                  pengene. Det må være helt klart. Så dette er ikke å ta fra disse gruppene, men å
                  bruke pengene på disse gruppene på en annen måte. 

Til spørsmål nr. 2: Jeg tror jeg vil svare kort og si at ja, men det trengs noe
                  mer enn sterkere lut. Det trengs også en plan. Man kan ikke ukritisk bare bevilge
                  eller omfordele disse pengene, man må ganske kritisk gjennomtenke hvordan man skal
                  få effekt av dem. Så luten skal vi nok alltids bli enige om, men først trenger vi
                  en plan for bruken av lut. 

 Det gjelder endringene i fysioterapiordningen. Kommunene overtar fra 1. januar
                  2009 deler av folketrygdrefusjonen, som gis for hver enkelt pasient. Selv om
                  kommunenes driftstilskuddstakst kan økes, vil fysioterapeuter med små avtaler
                  komme dårligere ut fordi de har hatt hovedvekten av sin inntekt fra folketrygden,
                  som nå reduseres betraktelig for deres del. Fysioterapeuter med små driftsavtaler
                  vil få sitt inntektsgrunnlag sterkt svekket. Resultatet vil være at mange drives
                  over i helt privat drift, at pasientene må dekke alle kostnadene, kronikere kan
                  falle utenfor, og kun de med god råd kan ta behandling hos disse. Køene er jeg
                  redd vil vokse. 

En rapport som er laget for å vurdere denne endringen, påpeker at konsekvensene
                  for fysioterapeuter med små driftsavtaler og konsekvensene for pasientene ikke er
                  utredet. Mitt spørsmål er hvordan Regjeringen kunne foreslå disse endringene uten
                  å kjenne til konsekvensene for pasienter og fysioterapeuter. Dette starter altså
                  opp fra 1. januar 2009. 

 Det jeg synes er viktig i denne saken, er å diskutere hva som er formålet med
                  driftstilskuddene. Det at vi har hatt som utgangspunkt at 40 pst. av inntekten
                  skal være basert på drifttilskudd, er jo nettopp fordi vi skal forsøke å bruke
                  fysioterapeuter i større grad på sykehjemmene og i skolehelsetjenesten, altså
                  delta i den mer samfunnsfaglige delen av kommunehelsetjenesten. Så ser vi at der
                  har det sviktet fordi man har splittet opp disse driftstilskuddene i mindre og
                  mindre enheter. Den eneste måten fysioterapeuter har kunnet kompensere på, er
                  gjennom økt pasientbehandling og mindre deltakelse f.eks. i skolehelsetjenesten.
                  Så jeg tror det er veldig viktig når vi nå tenker framtidens helsetjeneste, at vi
                  igjen sier veldig tydelig at fysioterapeutene har en viktig oppgave i å forhindre
                  at folk får ryggproblemer f.eks. i skolehelsetjenesten, istedenfor å tillate mer
                  og mer ensidig vekt på reparasjon – og ikke forebygging. 

 Rusomsorg var jo eitt av dei seks satsingsområda som statsråden lista opp. Vi
                  treng meir pengar, og vi treng sikkert meir personellressursar, men ikkje minst
                  treng vi gode løysingsmodellar. Vi i Venstre trur at denne Stockholm-modellen som
                  eg nemnde i mitt innlegg, er ein slik modell som kan bidra til ei løysing når det
                  gjeld det kritiske tidspunktet etter avrusing. Det er det Stockholm-modellen
                  eigentleg legg opp til. Sverige har gode erfaringar med ein slik modell, og talet
                  på overdosedødsfall har gått ned. 

Statsråden har jo, etter mitt og Venstre sitt syn, vore open for gode idear, så
                  mitt spørsmål er: Kvifor stemde Regjeringa ned dette forslaget då vi behandla
                  representantforslaget 9. juni i år? 

 Regjeringen stemmer ikke i Stortinget, så jeg tror man må spørre representanter
                  fra regjeringspartiene om begrunnelsen for hvorfor de stemte som de gjorde. 

La meg likevel si til representanten Ludvigsen at jeg tror det er veldig lurt å
                  prøve å høste erfaringer fra ulike land. Det er forsøkt mange ting med blandet
                  suksess også i verdenen utenfor oss. Vi har erfaringer fra Norge med ting som har
                  gått bra, og ting som ikke har gått bra, og det er erfaringer fra andre europeiske
                  land med ting som har gått bra, og ting som ikke har gått bra. Derfor tror jeg vi
                  skal være lite «karåt», for å si det på trøndersk, i norsk ruspolitikk – altså det
                  å slå oss på brystet og tro at vi virkelig har funnet alle svarene her i Norge.
                  Det som skjer ute på gata her, viser at det ikke stemmer. Derfor er jeg veldig
                  mottakelig for den type innspill som f.eks. modellen fra Sverige kan bidra med. Og
                  akkurat dette tidspunktet mellom avrusing og videre behandling tror jeg også er
                  veldig viktig. 

 Så vidt undertegnede husker, var faktisk det at fastleger med spesiell kompetanse
                  og interesse innenfor rusfeltet skulle kunne skrive ut Subutex og Suboxone,
                  opprinnelig et forslag fra tidligere stortingsrepresentant John I. Alvheim og
                  daværende stortingsrepresentant Bjarne Håkon Hanssen – så historien er det viktig
                  å ha med seg i visse sammenhenger. Jeg synes det er veldig positivt at statsråden
                  har den tilnærmingen til ruspolitikken som han har. Det er veldig bra. 

Et annet område som er foruroligende for samfunnet, er at vi nå får meldinger fra
                  flere kommuner om forslag om å avhjemle sykehjemsplasser og gjøre dem om til
                  bokollektiv og omsorgsboliger, slik at den enkelte selv blir ansvarlig både for
                  mat, medisiner og støttetjenester. Vil statsråden her ta et initiativ overfor
                  Husbanken slik at man følger retningslinjene klart, at hvis man får
                  investeringstilskudd til å bygge sykehjemsplasser, må det tilbakebetales dersom
                  man avhjemler? 

 Det viktigste er vel det som representanten Nesvik sier helt til slutt, nemlig at
                  regelverket på området er klart. En kan ikke først få tilskudd til sykehjem og så,
                  når man har fått det, bare omdefinere det og gå videre i verden som om ingenting
                  har skjedd. 

Det kan godt være at det forslaget som representanten Nesvik her antydet i sin
                  replikk, er godt, at vi i dialog med Husbanken bør vurdere om vi skal presisere
                  dette overfor kommunene på en slik måte at alle sammen er klar over hva som skjer
                  dersom man går i den retningen. Det skal jeg ta med meg og diskutere med
                  kommunalministeren. 

 Replikkordskiftet er over. 

 Det er mange som i debatten har vært innom rusfeltet. Det synes jeg er med på å
                  stadfeste at det er ett av de områdene som utfordrer det norske helsevesen og det
                  norske samfunn mest. I et av verdens rikeste land med et av verdens beste
                  helsevesen og en av verdens beste velferdsordninger har vi altså ikke lyktes i
                  ruspolitikken. Jeg synes det er veldig tøft av statsråden som har gått langt i å
                  innrømme det. Vi har blitt bedre på mange områder, og Regjeringen satser mer enn
                  noen gang på rusfeltet – det kommer også til uttrykk i dette budsjettet. Likevel
                  er utfordringene på rusfeltet store. Det vil kreve en formidabel innsats også i
                  årene framover, og det er en styrke at hele helse- og omsorgskomiteen er enig om
                  det. 

Vi er alle urolige over at overdosedødsfallene i Norge ikke går ned. Vi er urolige
                  over at så mange tusen mennesker er avhengig av heroin, at så mange daglig bruker
                  kokain og amfetamin, røyker hasj, tygger khat og spiser piller. Vi er også urolige
                  over at mennesker står i kø for å få hjelp. 

I den offentlige debatten om rusavhengighet og rusmidler er det de ulovlige
                  rusmidlene det er mest fokus på. Det er selvsagt ikke så underlig. Alkohol er et
                  lovlig nytelsesmiddel, men også et rusmiddel man må ta på alvor. Det er alkohol
                  som er det rusmidlet som skader mest og skader flest. Det er godt kjent blant oss
                  at ifølge WHO er alkohol en av de hyppigste årsakene til sykdom og tidlig død –
                  alt fra trafikkskader, vold i hjem og vold på gaten, for ikke å snakke om alle de
                  psykiske påkjenninger hos barn og unge, som har mennesker som misbruker alkohol i
                  sin nære familie. 

De aller fleste som blir rusmiddelavhengige, begynner å ruse seg på alkohol. Det
                  er kjent forskning at når tilgangen øker, øker forbruket av alkohol. Flere pol,
                  flere restauranter, lengre skjenketid og mer penger blant folk gjør at vi drikker
                  mer enn noen gang. Nye tall, som ble publisert i går, viser at vi drikker mer øl,
                  vi drikker mer vin, vi drikker mer brennevin, og vi drikker mer rusbrus. Jeg tror
                  ikke at vi kan slukke lyset og stenge kranen. Men noen iøynefallende
                  utviklingstrekk bør vi kanskje tenke over. Bare ett lite eksempel: I mange byer er
                  det ikke lenger skjenkesteder for 18-åringer. Er det fordi man tjener mer penger
                  på sprit? Det kan iallfall ikke være et forebyggingstiltak, for resultatet er jo
                  at ungdommene sitter hjemme og drikker til de blir rusa, og så skal de
                  selvfølgelig ut på byen og treffe andre. Det er ikke sikkert det er så lurt. Det
                  er ikke særlig forebyggende med tanke på verken skader, vold eller overstadig
                  beruselse. 

Det er mulig å forebygge og forhindre at så mange blir rusavhengige, men det må
                  innsats til på flere kanter. Det har vært mye fokus på gravide og alkohol. Det
                  tror jeg har hatt god virkning. Det blir stor effekt av den opplysningen, men vi
                  trenger foreldrene, vi trenger jordmora, vi trenger spedbarnskontrollen,
                  barnehagene, skoletjenesten og primærhelsetjenesten – og her må i hvert fall alle
                  med. Kommunen må ta et ansvar for skjenkepolitikken sin, for antall skjenkesteder,
                  åpningstider og kontroller. Er det et sted det trengs samhandling som vil gi
                  resultater, er det her. 

Det er ikke for å gjøre det vanskelig for folk, men rett og slett i solidaritet
                  med dem som ikke takler å ruse seg. Jeg tror det er en grense for hvor mye
                  rusavhengighet et samfunn kan tåle. Mange barn og unge har det vanskelig. Det er
                  utallige årsaker til det. Det resulterer uansett ofte i at mange ikke takler
                  skolehverdagen sin, kanskje ikke hverdagen i det hele tatt. Kanskje får man heller
                  ikke jobb. Det er ikke vanskelig å forstå at man flykter til noe – det kan være
                  rus. Tiltak for å hindre drop-out i skolen og ungdomsgaranti vil være tiltak som
                  har en forebyggende effekt. Jeg er glad for at Regjeringen tar grep. 

Innenfor rusfeltet er vi ikke i den situasjonen at vi kan være skråsikre på noe.
                  Det er så mange ubesvarte spørsmål, og få klare svar. Vi må snu alle steinene,
                  ellers kommer vi ikke videre. Til og med debatten om heroin må vi ta. 

Jeg er svært glad for at Regjeringen nå skal vurdere å opprette psykiske
                  ambulanseteam i helseforetakene, slik komiteen har bedt om. Jeg håper at noe av
                  det mest uverdige vi har vært vitne til i helsevesenet, snart skal være historie:
                  at politibil og uniformerte politifolk henter psykisk syke pasienter. Det må skje
                  i helt spesielle tilfeller. 

 Psykisk helse har fått stor oppmerksomhet den siste tiden – ikke først og fremst
                  på grunn av at vi har hatt en tiårig opptrapping som viser veldig gode resultater,
                  men kanskje først og fremst på grunn av at resultatene ikke er som forventet. Det
                  er grunn til ettertanke når man etter ti år med øremerkede midler har sørget for å
                  styrke en viktig sektor, og fremdeles ser at det er så store og alvorlige mangler,
                  som har framkommet den siste tiden. 

Riksrevisjonens undersøkelse i 2007 når det gjelder barn og unge, og en ny rapport
                  når det gjelder forholdene rundt voksnes psykiske helse, viser store mangler og
                  svakheter på alle tjenesteområder, også når det gjelder målindikatorene som er
                  benyttet for å måle kvalitet og utvikling på tjenestene. Man visste tydeligvis
                  ikke hvor man var da man startet opp. Man har ikke kommet til det målet man hadde
                  satt seg, og det er nå stor usikkerhet om hvor veien går videre. 

Det akuttpsykiatriske tilbudet oppfattes som lite tilfredsstillende mange steder,
                  noe som får alvorlige konsekvenser spesielt for de mest syke. Vi ser også store
                  forskjeller i tilbudet fra kommune til kommune, fra distrikt til distrikt og også
                  fra lege til lege. Det er kanskje det aller mest alvorlige. Det er tilfeldig hvem
                  det er som får behandling i spesialisthelsetjenesten, og det er ikke lenger
                  pasientens helsetilstand som avgjør, men ofte det tilbudet som helseforetakene har
                  å tilby. 

Det har vært nedleggelse av institusjonsplasser i et langt større omfang enn det
                  som var meningen med opptrappingsplanen. Mange av de aller dårligste med alvorlige
                  sinnslidelser bor nå hjemme i kommunene. Det fører til at det må stilles enda
                  større krav, både til de distriktspsykiatriske sentrene og til kompetansen i
                  kommunene. Det er ikke fulgt opp underveis, dette har ikke blitt som det skulle
                  bli. I dag bor også mange psykisk syke i ordinære sykehjem. Det viser seg at de
                  eldre er glemt i denne opptrappingsplanen. Situasjonen er ikke styrket for eldre
                  psykisk syke i kommunene, og det er ikke faglig kompetente som tar hånd om dem som
                  har alvorlige problemer. 

Fremskrittspartiet vil også uttrykke sterk bekymring over at opptrappingsplanens
                  måltall når det gjelder døgnbehandling for barn og unge, ble redusert fra 500 til
                  400 plasser. De 400 plassene er heller ikke oppfylt. Vi kjenner til mange unge som
                  ikke får egnet tilbud når det gjelder døgnbehandling. Jeg vil i den forbindelse
                  nevne de mange anoreksisyke, og Capio Anoreksi Senter, som er et behandlingssted
                  som har mange ledige plasser. De har stort sett syv pasienter til behandling, og
                  de kan ta imot 17. Dette er et behandlingssted med meget gode resultater og som
                  hele komiteen mener bør være tilgjengelig for alle anorektikere som har behov for
                  døgnbehandling. Men Regjeringen sørger for at det ikke skjer, ved å nekte
                  klinikken å komme inn under fritt sykehusvalg. Her går altså ideologien foran
                  hensynet til pasientene. Det ser vi også i mange andre sammenhenger, og det er
                  trist. Det er noe pasientene ikke forstår. Det er noe pårørende ikke forstår, og
                  det er noe heller ikke de fleste politikere forstår. Allikevel er det mange
                  rød-grønne politikere som finner seg i det. 

Fremskrittspartiet ser at det er store utfordringer som står igjen. Vi ser at de
                  ikke vil bli møtt ved å legge pengene inn i rammefinansieringen i år. Vi velger
                  derfor fortsatt å øremerke de midlene som har vært tilført gjennom denne perioden.
                  Vi styrker også tilbudet til psykisk syke med totalt 200 mill. kr, hvorav 160
                  mill. kr skal gå til styrking av tiltak i kommunene. 

Når det gjelder eldre, bør ikke de bli glemt. Det er en like stor utfordring i dag
                  når det gjelder eldreomsorgen, som det var for tre, fire og fem år siden – eller
                  kanskje man kan si at utfordringene har blitt enda større. Det er stor mangel på
                  sykehjemsplasser, og det er veldig mange eldre som bor hjemme, som er altfor syke
                  til å bo i egen bolig. Det er også veldig mange syke med spesielle sykdommer som
                  ikke får den faglige oppfølgingen som de skal ha i et sykehjem. Det har vært mye
                  snakk om å opprette spesielle avdelinger, men det skjer veldig lite. Det går
                  altfor sent. Vi ser det når det gjelder demente. Man har visst i mange, mange år
                  hvor stort behovet for spesielle avdelinger er, men det går altfor sent. Det samme
                  gjelder bygging av sykehjemsplasser. Regjeringen har nå gitt et signal om at de
                  skal styrke tilskuddet. Fremskrittspartiet mener 3 000 plasser er et minimum av
                  det man kan sette i gang å bygge i år, og det har vi også lagt inn i vårt
                  budsjett. 

 Akuttmedisinen blir stadig bedre, og heldigvis blir stadig flere liv reddet etter
                  hjerteinfarkt, slag og ulykker. Men når blålysene er skrudd av, opplever mange å
                  bli glemt. Allerede i 2005 forelå det en rapport fra SINTEF som viste omfattende
                  svikt i tilbudet om habilitering og rehabilitering i kommuner og i helseforetak.
                  Helsetilsynet slo i 2006 alarm om omfattende svikt i habiliteringstilbudet til
                  barn. Dette betyr tapte muligheter for mange barn med nedsatt funksjonsevne og en
                  krevende hverdag for deres familier. Så sent som under budsjetthøringene i helse-
                  og omsorgskomiteen i høst fikk vi dokumentert at tilbudet er svært mangelfullt.
                  Undersøkelse i regi av Helsedirektoratet viser at 51 pst. av revmatikerne oppgir å
                  ha behov for opptrening, mens bare 10 pst. får et slikt tilbud. Bare én av fem
                  hjertepasienter får rehabilitering, selv om dette vil bety betydelig raskere
                  bedring. 

Mangelfulle tilbud om habilitering og rehabilitering betyr tapte muligheter for
                  mange mennesker. 750 000 mennesker i arbeidsfør alder står utenfor
                  arbeidsmarkedet. For mange av dem vil et bedre tilbud om habilitering og
                  rehabilitering være veien tilbake til arbeidslivet. Ordningen «Raskere tilbake» er
                  bra, men den hjelper ikke alle dem som av ulike grunner står utenfor arbeidslivet.
                  Også barn, unge og eldre trenger et bedre tilbud. For unge er det særskilte
                  utfordringer med å sikre et tilbud som er godt tilpasset deres behov og
                  livssituasjon. Høyre mener derfor at det må utarbeides en egen plan for å sikre et
                  bedre rehabiliteringstilbud for ungdom. 

For Høyre er det helt avgjørende at helsetjenesten gir mennesker en mulighet til å
                  klare seg selv i hverdagen og til å delta aktivt i arbeids- og samfunnsliv. En
                  satsing på habilitering og rehabilitering er en investering i større frihet og
                  bedre livskvalitet for mange mennesker. Samtidig er det god samfunnsøkonomi å
                  redusere behovet for omsorgstjenester og trygdeytelser. Dette ble godt illustrert
                  under budsjetthøringen, der vi fikk presentert resultatene av et program for
                  pasientopplæring for astmatikere i Finland. Resultatene var at antall sykehusdøgn
                  ble redusert med 54 pst., og at sykefraværet sank med 80 pst. 

I budsjettforslaget for 2007 tok Høyre initiativ til en merknad om at en satsing
                  på habilitering og rehabilitering måtte bli det neste store satsingsområdet i
                  helsesektoren. Vi fikk støtte fra samtlige partier. Problemet er bare at
                  regjeringspartiene, som har historiske muligheter gjennom flertall i Stortinget og
                  tidenes økonomiske handlingsrom, ikke har vært villige til å følge opp ord med
                  handling. Tvert imot, regjeringspartiene stemte ned vårt forslag om en
                  opptrappingsplan for habilitering og rehabilitering som ble behandlet i fjor. 

Fra Høyres side har vi foreslått om lag 0,5 milliarder kr i budsjettforslagene de
                  siste årene til å realisere denne opptrappingsplanen. I vårt alternative budsjett
                  for 2009 setter vi av totalt 600 mill. kr til dette formålet. Vi mener dette må
                  prioriteres, og øremerker derfor midler til rehabilitering innenfor rammen av
                  bevilgningene til økt aktivitet. Vi mener det er helt nødvendig med klar politisk
                  styring og øremerking av midler dersom vi skal lykkes med å gi
                  rehabiliteringsfeltet et løft. Det nytter ikke bare med å vise til økte
                  bevilgninger til helseforetakene og håpe at et forsømt område som
                  rehabiliteringsfeltet skal vinne den interne kampen om budsjettkronene. Vi
                  konstaterer at regjeringspartiene heller ikke denne gangen har støttet en slik
                  prioritering. Tvert imot har det vært en reduksjon i antall rehabiliteringsdøgn i
                  private opptreningsinstitusjoner i denne regjeringsperioden, ifølge departementets
                  egne tall. 

Så det er kanskje ikke så rart at parolene regjeringspartiene møtte på Løvebakken
                  i dag, var: «…bla, bla …» og «Nå tror vi mer på julenissen», for i dag
                  demonstrerte 40 organisasjoner på Løvebakken mot Regjeringens brutte løfter på
                  rehabiliteringsområdet. Organisasjonene representerer store pasientgrupper blant
                  hjerte- og lungesyke, kreftrammede, trafikkskadde, mennesker med nedsatt
                  funksjonsevne og psykisk syke. Fagfolk og frivillige organisasjoner står også bak
                  aksjonen. Da Høyre konfronterte statsråden med de brutte løftene på
                  rehabiliteringsområdet i spørretimen 26. november, mente han at det var feil å
                  hevde at dette feltet ikke var prioritert. Vel, pasienter og fagfolk er av en helt
                  annen oppfatning. I budsjetthøringene i komiteen har den entydige tilbakemeldingen
                  vært at pasienter er i en fortvilet situasjon på grunn av manglende
                  opptreningstilbud. Statsråd Hanssen har bedt om råd og innspill via sin nettblogg.
                  Det er vel neppe noe råd som er mer entydig enn rådet om at Regjeringen må innfri
                  sitt løfte om rehabilitering til alle som trenger det. Det er fint med en statsråd
                  som lytter, men det hadde vært enda bedre med en statsråd og en regjering som
                  gjorde noe for å følge opp. 

Det er imidlertid gledelig å se at de borgerlige opposisjonspartiene står sammen
                  om å kreve øremerkede midler til habilitering og rehabilitering. 

 Forebygging er billigere enn reparasjon. Problemet er at virkningen av tiltak som
                  vi gjør på forebyggingsfeltet, vanskelig lar seg dokumentere på kort sikt, og er
                  derfor lett å nedprioritere. 

Arbeiderpartiet er opptatt av forebygging, noe som flere små og store poster i
                  budsjettet viser. Jeg vil ta fram et felt som er bredt og sammensatt når det
                  gjelder forebygging, nemlig helsesøstertjenesten og skolehelsetjenesten. De er
                  viktige på mange arenaer, og jeg vil komme inn på noen av dem. 

Det er helsesøster som skal vaksinere ungdom med HPV-vaksinen, som nå innføres fra
                  skoleåret 2009, noe som vi er veldig fornøyd med. Kunnskapsgrunnlaget og
                  tilrådningene som har konkludert med at vaksinasjon mot HPV-viruset er en effektiv
                  forebyggingsstrategi mot livmorhalskreft, er tatt til følge av den rød-grønne
                  regjeringen. Vi følger dermed en rekke land som allerede har startet, eller som
                  ligger i startgropen. HPV-vaksinen må også ses på som et ledd i tiltak som vi har
                  satt inn mot sosiale ulikheter innenfor helse, da screening ikke alltid er like
                  treffsikkert, og ikke alle deltar. Her får alle et tilbud og samme mulighet for å
                  forebygge en alvorlig sykdom. 

Skolehelsetjenesten, som det er tverrpolitisk enighet om i komiteen at det må
                  satses mer på, og som mange steder ikke har gode nok ressurser, har et stort og
                  omfattende nedslagsfelt. De treffer barn, ungdom og pårørende i livets ulike
                  situasjoner. Derfor har vi ønsket å styrke det tilbudet. I budsjettet for 2008
                  prioriterte vi noen skoler spesielt, som fikk ekstra midler, f.eks. i Bodø,
                  Drammen og Halden. I budsjettet for 2009 øker vi innsatsen ytterligere mot skoler
                  der utfordringene er store, og som trenger ekstra tiltak, med 3,5 mill. kr. Det
                  betyr at enda flere ungdommer får enda bedre tilbud. 

God, oppdatert kompetanse for den enkelte helsesøster er nødvendig. Jobben med
                  informasjon og rådgivning til ungdom når det gjelder seksualitet, seksuell helse,
                  grenser og graviditet, er det viktig å kunne mye om. Her trengs kontinuerlig
                  påfyll og kunnskap og nye metoder for å nå flere. 

Jeg vil i den forbindelse vise til den jobben som Sex og Samfunn, mer kjent som
                  KSO, her i Oslo gjør, når det gjelder å tilby nettopp dette til
                  helsesøstertjenesten over hele landet. De har hospitering av rundt 500 helsesøstre
                  pr. år, og de utgir en metodebok som kan brukes i skolen. At vi nå styrker denne
                  tjenesten og bevilger 2,5 mill. kr for 2009, vil bidra til at dette arbeidet kan
                  gjøres, og gjøres, enda bedre. 

Det er også viktig å fokusere på ungdommens psykiske helse i denne sammenhengen.
                  Det å kunne tilby psykologer ved ungdomshelsestasjonene, som er åpne og
                  tilgjengelige på kveldstid, er god forebygging og et godt lavterskeltilbud som vi
                  trenger flere av. Jeg kan f.eks. vise til et godt eksempel i Skien, hvor man har
                  gode erfaringer med dette. 

Jeg har også lyst til å ta fram satsingen som gjøres på helsestasjonene i
                  Groruddalen. De fikk 3 mill. kr i 2007 for å drive tre prosjekter, med en
                  videreføring i 2008 og i 2009. Her gis tiltak rettet mot barn, unge og foreldre,
                  og det dreier seg både om kosthold, sykdommer, fysisk aktivitet og mye, mye mer. 

Andre steder driver helsestasjonene forebyggende rusarbeid, som i
                  samspillopplegget VÅRS i Larvik, der foreldre til barn fra to til seks år
                  rekrutteres fra helsestasjonen. Den samme kommunen leverer også ut brosjyrer ved
                  første hjemmebesøk etter fødselen om alkohol og om alkoholbruk og barn, som føyer
                  seg inn i det forebyggende rusarbeidet, for å vise foreldrene hvilket ansvar de
                  har når de er blitt rollemodeller og omsorgspersoner. 

Helsestasjonene, helsesøstrene og skolehelsetjenesten gjør mye, mye mer enn det
                  jeg har fått tid til å ta fram her. Jeg har i mitt innlegg pekt på mangfoldet,
                  bredden og behovet for en sterk skolehelsetjeneste. Er det noen som kan treffe
                  ungdom der de er, og ta fatt i problemer og utfordringer, er det nettopp dem. Det
                  er et lavterskeltilbud som jeg tror det er tverrpolitisk enighet om at må utvikles
                  enda mer. 

Jeg er glad for at vi styrker denne sektoren sakte og målrettet, både ved tilgang
                  til mer penger gjennom økte kommuneoverføringer, ved øremerkede midler til
                  spesielle tiltak, som jeg har nevnt her, og ved at de får mulighet til å tilegne
                  seg enda mer kunnskap, f.eks. gjennom KSO. 

 Jeg vil ta utgangspunkt i et hverdagseksempel. 

Jeg er glad for at komiteens flertall, medlemmene fra Arbeiderpartiet,
                  Sosialistisk Venstreparti, Senterpartiet og Fremskrittspartiet, er opptatt av at
                  det etableres gode tilbud også for fysisk aktivitet innenfor rusomsorgen. I 2006
                  ble fotballaget FC Hveita United, et lavterskeltilbud i regi av Frelsesarmeens
                  rusomsorg, startet. Formålet var å aktivisere rusmiddelavhengige som ikke har noe
                  fritidstilbud. Her kan rusmiddelavhengige møtes to ganger i uken til trening og
                  fysisk aktivitet på en sosial og rusfri arena. Fotballaget spiller i dag i
                  bedriftsserien, og tilbudet fører til stor motivasjon for å ruse seg mindre og
                  ikke minst for å prestere bedre. Tilbudet gis i dag gjennom et samarbeid mellom
                  Frelsesarmeen, Trondheim kommune og Rosenborg Ballklubb. 

Hveita United-spillere er ikke som andre fotballspillere. De sliter med en
                  rusavhengighet, og i den anledning møter de mange utfordringer i hverdagen som er
                  mer eller mindre vanskelig håndterbare. Noen av spillerne har vært rusfrie i en
                  periode og jobber med å komme seg ut av et rusmiljø, mens andre er i aktiv rus og
                  strever med andre problemer som bopel og andre dag til dag-utfordringer. 

I en hverdag der det ikke alltid føles som om hjelpeapparatet er der for å hjelpe,
                  har spillerne søkt til trenere og frivillige i Hveita United for råd og hjelp.
                  Hveita United har fra starten hatt en 20 pst. stilling, dekt av Frelsesarmeen.
                  Resten av tiden har vært dekt av frivillig innsats. Bjørn Hansen, tidligere
                  landslagstrener, trener av Rosenborg osv., er sammen med flere deres trener. Bjørn
                  Hansen fikk på lørdag hedersprisen under Trøndersk Idrettsgalla bl.a. for sitt
                  sosiale arbeid og engasjement. 

Å komme i et miljø hvor man er likeverdig, er nytt for mange. Her møter spillerne
                  likeverdige som forstår hva de går igjennom hvis de har en dårlig dag. Her er de
                  alltid velkommen – uansett. I Hveita står ingen alene. Mange av spillerne har
                  aldri opplevd å være en del av et lag. De har ikke opplevd å ha mange venner
                  utenfor rusen. I Hveita møter de folk som ikke dømmer dem for hva de har gjort.
                  Her kan man være seg selv, og man lærer de prosesser en gruppetilhørighet
                  medfører. 

Det er alltid kjente ansikter som er glad for å se en, og for å ha en å dele
                  opplevelser og inntrykk med. Samtidig representerer Hveita noe en alltid kan se
                  fram til. Mange av spillerne har mye tid; det er i realiteten det eneste de har
                  for mye av. De ønsker å fylle fritiden med noe positivt og noe meningsfylt, slik
                  alle andre mennesker også ønsker å gjøre. 

De aller fleste spillerne har slitt med rusavhengighet siden ung alder. Det har
                  gått hardt ut over fysikken til mange. Kroppen er sliten av all rusingen, og i
                  tillegg har fysisk trening vært på det absolutte minimum i mange, mange år. Hveita
                  United har snudd dette. Nå opplever mange at de får brukt kroppen sin til noe
                  positivt. Som en av spillerne uttrykte det: 

«Jeg opplever nå at pumpa banker som en gal fordi jeg har sprunget etter den
                     ballen i en time. Jeg er sliten fordi jeg trener! Ikke for alt annet jævelskap.
                     Og jeg som aldri har trenet en dag i mitt liv.» 

De opplever å bli i bedre form, noe som er med på å gi en bedre selvfølelse. Flere
                  opplever at de har misbrukt kroppen så mye at det er utrolig godt å kjenne at man
                  bruker den til noe positivt. 

Hveita er også med på å stimulere til psykisk utvikling. Som sagt ble mange
                  involvert i rusmiljøet fra de var unge. De har ramlet utenfor skole og andre
                  samfunnsinstitusjoner. I disse miljøene har fokuseringen vært på dop. På Hveita
                  prater de med andre mennesker om alt annet enn rus. Gjennom ulike dugnadsjobber,
                  turer, arrangementer o.l. er laget ofte i en sosial kontekst. Dette er verdifulle
                  erfaringer for personer som jobber med å bli integrert i samfunnet på nytt. 

Gjennom et liv som rusmiddelmisbruker har de fleste utviklet et mer eller mindre
                  dårlig selvbilde. De opplever at samfunnet på mange måter ser på dem som
                  annenrangs mennesker og en samfunnsmessig byrde. De må hele tiden be om hjelp til
                  bosituasjon og dagligliv, og de har opplevd å kjempe mot det hjelpeapparatet som i
                  utgangspunktet er der for å hjelpe dem. 

Gjennom Hveita United opplever mange for første gang å bli tatt på alvor og bli
                  verdsatt for den man er. Her møter man folk som er glad for å se en, og har man
                  vært borte fra trening en stund på grunn av rus osv., er folk glad for å se at en
                  er tilbake, og ikke skuffet for den tiden en har vært borte. Til og med
                  hjelpeapparatet blir regnet som en del av laget. Under drakta er alle like. 

Nå snakkes det om også å starte et jentelag for rusmiddelmisbrukere. Jeg er glad
                  for at flertallet i komiteen ser verdien i dette tilbudet, og at en vil be
                  Helsedirektoratet prioritere søknad om støtte til lavterskeltilbudet FC Hveita
                  United spesielt. 

 Det er nå fjerde året Stortinget skal vedta et helsebudsjett fra de rød-grønne.
                  Jeg må da spørre: Hvilke helseområder er det de rød-grønne har klart å løse med
                  snart fire år i posisjon? Lite eller ingenting har skjedd som har forbedret
                  situasjonen for dem som sårt trenger et godt helsetilbud. 

Slik jeg ser det, har vi de samme problemene innen eldreomsorgen og helsevesenet i
                  dag som vi hadde i 2005. Man hører om historiske satsinger og at man aldri har
                  brukt mer penger på helse. Men lite er blitt bedre. Tvert imot er mye faktisk
                  blitt verre, med over 250 000 i kø, med over 35 000 flere i helsekø i inneværende
                  periode, med nærmere 4 000 stoffmisbrukere i kø for avvenning, med økte
                  egenandeler for kronikere og allergikere, med korridorpasienter – fortsatt et
                  navlebeskuende syn når det gjelder å bruke kompetanse og teknologi i andre land,
                  og en ikke tilstedeværende politikk innen habilitering og rehabilitering, for
                  øvrig et område som flertallet i komiteen mener bør være et klart definert
                  satsingsområde. 

Ingen av de store utfordringene er løst. Det sies at det må bli mørkt før det blir
                  svart, og alt er ikke riktig svart ennå, men man kan lure på hvor sammenhengen i
                  den rød-grønne politikken er. 

Fremskrittspartiet er veldig fornøyd med satsingen på mer fysisk aktivitet. Dette
                  er god, forebyggende politikk, men samtidig blir det underlig når Regjeringen ikke
                  ønsker å satse på en oppfølging av diabetesplanen med midler. Ergo vil man
                  forebygge inaktivitet, fedme- og diabetesproblemer, men man ønsker ikke å behandle
                  dem som allerede har fått et helseproblem. Forstå det den som vil! Jeg vil her
                  vise til Fremskrittspartiets alternative budsjett, hvor vi setter av 35 mill. kr
                  til diabetes og kols – til forskning, behandling og identifisering. 

Et annet område der vi ligger etter, er tannhelsetjenesten – både når det gjelder
                  tempo på utdanningen av tannlegespesialister, hvor Fremskrittspartiet i sitt
                  alternative budsjett bevilger 30 mill. kr, slik at tannleger kan utdanne seg til
                  tannlegespesialister med støtte i utdanningstiden, og når det gjelder det
                  generelle syn på sykdommer i munnhulen. Det er urimelig at tannbehandling er
                  atskilt fra annen medisinsk behandling, og at sykdommer i munnhulen ikke skal
                  likestilles med andre sykdommer. 

Videre ønsker Fremskrittspartiet å bevilge 10 mill. kr til opprettelse av et
                  grunnforskningssenter for ADHD. Vi ønsker å styrke stamcelleforskningen ved
                  Radiumhospitalet med 10 mill. kr, og vi ønsker å styrke den medisinske forskningen
                  betraktelig, med 70 mill. kr utover Regjeringens forslag, hvor prioriterte områder
                  er kreftforskning, ME-forskning og demensforskning. Videre ønsker
                  Fremskrittspartiet å styrke pandemiberedskapen gjennom en opptrappingsplan, med 10
                  mill. kr utover Regjeringens forslag. 

Fremskrittspartiet er skuffet over at behandlingsreiser til utlandet får en reell
                  nedgang for 2009, og styrker dette med 15 mill. kr i sitt alternative budsjett. 

Det er bra at komiteen klarte å komme til enighet i merknadene om en styrking av
                  behandlingstilbudet til våre krigsveteraner. Norge har i dag over 100 000
                  veteraner, og det er en relativt stor fare for å utvikle psykiske senskader. Dette
                  fordrer en særlig oppfølging av soldatene spesielt og pårørende generelt.
                  Forsvaret følger opp veteranene i ett år etter tjeneste. Deretter overtar det
                  sivile Norge. Samfunnet har et større restansearbeid å gjøre, og da må det bygges
                  opp kompetanse både i primærhelsetjenesten, i spesialisthelsetjenesten og innenfor
                  arbeids- og sosialtjenesten for oppfølging og rehabilitering. 

Det er også en samlet komité som mener at det er behov for mer traumeforskning og
                  forskning på trykkbølgeskader, Traumatic Brain Injury. Fremskrittspartiet har i
                  sitt alternative budsjett satt av 4 mill. kr utover Regjeringens forslag for å
                  følge opp psykisk sykdom og rehabilitering av krigsveteraner og pårørende. 

 Som saksordfører for kapitlet om forskning vil jeg begynne med å nevne to områder
                  som komiteen har omtalt, og der jeg er særlig opptatt av at vi trenger mer
                  forskning. 

Det ene er fattigdomsrelaterte sykdommer, som står sentralt i det globale
                  sykdomsbildet. Blant de viktigste dødsårsakene i utviklingsland er aids,
                  barnesykdommer, malaria og tuberkulose – sykdommer som tar langt færre liv i
                  industrilandene. Internasjonalt blir det brukt altfor få ressurser på å forske på
                  områder der framgang og utvikling vil ha uvurderlig effekt globalt, men mindre
                  effekt i de rike landene. Jeg er glad for at komiteens flertall skriver at målet
                  om å styrke forskningssatsingen rettet mot det globale sykdomsbildet, må være et
                  viktig mål i Regjeringens innsats for helseforskning. 

Det andre er kreftforskning og særlig forskning på store krefttyper som prostata,
                  lunge og tykktarm. Kreft er den nest største dødsårsaken i Norge etter hjerte- og
                  karlidelser. På noen områder har det vært mange tiår uten store framskritt.
                  Kreftforskning er også noe som komiteen har omtalt, og jeg håper statsråden tar
                  med seg at det er et tema som komiteen er opptatt av. 

Så litt om sykehusøkonomi. Jeg tror det har lettet sykehusdriften at Regjeringen i
                  denne perioden har ryddet opp i strukturelle utfordringer som har med finansiering
                  å gjøre. Midler til fornyelse av sykehusbygg og -utstyr er allerede økt. Nå dekkes
                  store pensjonskostnader, og det bevilges midler for å lette omstillinger i
                  sykehusene. Det aller viktigste er kanskje at økt pasientbehandling blir
                  finansiert både i budsjettet for i år og i budsjettet for neste år. Det betyr at
                  flere kan få behandling, og jeg er veldig glad for at Regjeringen har fått dette
                  til. Som vestlending er jeg også veldig glad for at Magnussen-utvalgets
                  innstilling følges opp, og at vi får rettferdig fordeling av midlene mellom
                  helseregionene. 

Jeg tror sykehusreformen var avgjørende for at vi nå får en rettferdig fordeling.
                  Før var det jo hver enkelt fylkeskommune som avgjorde budsjettene endelig, og da
                  ble det i tidens fylde skapt forskjeller mellom regionene. Da sykehusene ble
                  statlige, ble det behov for en gjennomgang av det. Basert på Hagen-utvalgets
                  innstilling ble det under forrige regjering vedtatt en oppretting av skjevdeling i
                  2003. Men her skulle man for det første rette opp bare halvparten av den
                  skjevdelingen Hagen-utvalget hadde regnet seg fram til, og deretter skulle det
                  innføres et eget Helse Nord-tillegg – fornuftig nok i seg selv – men det skulle
                  finansieres av de underfinansierte regionene Helse Vest og Helse Midt-Norge. I
                  ettertid må det framstå som urimelig. Forrige regjering foreslo en
                  opprettingsperiode på fem år, fra 2005 til 2009. Hadde ikke dette senere blitt
                  framskyndet, ville vi altså fortsatt ikke vært ferdig med den runden. 

Heldigvis er vi kommet lenger. Stortingets vedtak fra 2003 ble ferdig fulgt opp to
                  år før tiden, og Magnussen-utvalget ble satt ned. I stedet for at 2009 blir det
                  siste året med oppretting etter Hagen-utvalget, blir 2009 det første året med
                  oppretting etter Magnussen-utvalget, og allerede i 2010 blir denne skjevdelingen
                  historie. 

Til slutt vil jeg, som forrige taler, trekke fram ett spesielt område der komiteen
                  har gjort noe felles og tverrpolitisk, nemlig i forhold til krigsveteraners skader
                  og psykiske belastningsskader, et tema bl.a. SIOPS, foreningen for skadde i
                  internasjonale operasjoner, og avisen Bergens Tidende har satt fokus på den siste
                  tiden. 

I dag deltar norske soldater i Afghanistan. Komiteen skriver at deltakelse i
                  internasjonale operasjoner i dag er en sentral og integrert del av norsk
                  sikkerhets- og forsvarspolitikk, at soldater som deltar i slike operasjoner, ofte
                  lever i en stressituasjon over lengre tid, og at oppholdets lengde, trusselnivå og
                  intensitet øker risikoen for psykiske belastningsskader. 

Nå er det viktig at det blir bygd opp mer kompetanse på bl.a. denne typen skader i
                  helsevesenet, og at krigsveteranene møter et tilbud som er tilgjengelig og
                  koordinert. 

 Så mye som hver tredje krone over kommunale budsjetter brukes til pleie-, omsorgs-
                  og helsetjenester. Sektoren sysselsetter totalt over 160 000 ansatte. Pårørende og
                  pasienter er avhengige av gode tjenester. 

Kommunenes helse- og omsorgstilbud berører manges liv hver eneste dag. Omsorg i
                  kommunene er ikke bare eldreomsorg. I noen kommuner er de øvrige omsorgsoppgavene
                  i omfang på omtrent samme nivå som eldreomsorgen, noen steder faktisk også større.
                  Stadig flere under 67 år har behov for tjenester fra kommunen, i noen tilfeller
                  svært kostnadskrevende tjenester for å sikre den nødvendige hjelp og oppfølging
                  døgnet rundt. For at kommunene skal være i stand til å gi et godt tilbud, er det
                  viktig at staten stiller opp med gode rammebetingelser og ordninger, som også er
                  noenlunde rettferdig kommunene imellom i forhold til de ulike utfordringer hver
                  enkelt kommune står overfor. 

Forutsigbarhet i betingelsene er også viktig for å kunne planlegge gode helhetlige
                  tilbud til den enkelte bruker. Nettopp dette har den rød-grønne regjeringa sørget
                  for gjennom å styrke toppfinansieringsordningen for ressurskrevende tjenester
                  betydelig i siste års budsjett. I løpet av inneværende år og neste år økes
                  bevilgningene til denne ordningen med om lag 1,3 milliarder kr – det er mye på to
                  år. Alle partier slutter opp om dette nå, men jeg kan ikke la være å minne om at
                  forrige regjering gjorde betingelsene dårligere for kommunene, da behovet for
                  slike tjenester økte. Jeg vet at noen ikke liker å høre det, men det er greit å
                  være med på økte bevilgninger når man kan ta del i våre velferdskroner, når det
                  ikke ble noe av skatteletten. 

Bedre samhandling mellom sjukehusene og kommunene er viktige tiltak for å sikre et
                  bedre tilbud til pasientene og få mer ut av hver helsekrone. Derfor er det bra at
                  helseministeren har sterkt fokus på slik samhandling. Ulike studier viser at 400
                  000 liggedøgn i norske sjukehus kunne ha blitt spart i fjor. Mange av de
                  pasientene dette handler om, kunne ha fått et minst like godt tilbud i
                  kommunehelsetjenesten, og da ikke bare når det gjelder pleie- og omsorgstjenester.
                  Også tjenester som rusbehandling, psykiatri og rehabilitering bør i større grad
                  gis der folk bor, med nærhet til brukerne og deres pårørende. For de fleste er det
                  viktig å være nær sine nærmeste når man er sjuk eller omsorgstrengende. Dette
                  oppnås ved å styrke tilbudet ute i kommunene. Som en bonus for samfunnet viser
                  beregninger at prisen pr. liggedøgn er lavere i kommunehelsetjenesten enn ved
                  sjukehusene. Når den enkelte pasient får et bedre tilbud og samfunnet en lavere
                  kostnad, må det være liten tvil om hva man skal gjøre mer av – nettopp en sterkere
                  samhandling mellom sjukehusene og kommunene, eller første- og andrelinjetjenesten,
                  som det heter på fagspråket. 

Det er åpenbart at nye oppgaver for kommunene må følges opp med ekstra midler til
                  kommunene, særlig når kommunehelsetjenesten skal gjøre mer av det sjukehusene gjør
                  i dag, noe som bl.a. må innebære at legedekningen ved sjukehjemmene økes
                  betydelig. 

Kommunene har prioritert styrking av pleie- og omsorgssektoren de siste åra. Det
                  er grunn til å gi honnør for at de bygger nye sjukehjemsplasser og sørger for
                  omsorgsboliger med bemanning, og for at de ansetter flere folk for å styrke
                  tjenestene. Det gjøres en formidabel innsats som kommunene fortjener ros for.
                  Derfor skal vi også ta på alvor de bekymringsmeldinger vi nå får, om lavere
                  innsats og mindre ambisiøs satsing neste år, bl.a. som følge av finanskrisen.
                  Regjeringa har varslet at den vil komme med en finanspolitisk tiltakspakke tidlig
                  neste år. Jeg er sikker på at mange ordførere, lokalpolitikere og ansatte står
                  klare til å bruke ekstra penger til beste for sine innbyggere når kommunesektoren
                  får sin del av tiltakspakken. Det er store behov, både på investeringssiden og på
                  driftssiden. Både bygningsarbeidere og helsepersonell trengs i så måte. 

I statsbudsjettet for 2009 foreslås det at de øremerkede midlene til drift av
                  kommunenes psykiske helsearbeid innlemmes i de frie inntektene. For de aller
                  fleste kommuner har dette ingen fordelingsmessige konsekvenser, men noen av
                  landets største byer har særskilte utfordringer og har derfor mottatt et
                  storbytilskudd. En enstemmig kommunal- og forvaltningskomité går inn for at
                  storbyene skal få beholde dette tilskuddet. Dette har betydning sjøl i store
                  budsjetter i store kommuner. Dette kommer vi tilbake til i morgen ved behandlingen
                  av Kommunaldepartementets budsjett. 

Hvem bryr seg om hvilket forvaltningsnivå det er som yter tjenesten, gir hjelpen
                  og behandlingen? Det viktigste for oss alle når vi trenger det, er at vi opplever
                  trygghet, varme og gode tjenester. 

Pengene påvirker samhandlingen. Derfor må de økonomiske ordningene være smarte og
                  stimulere til de beste løsningene. Her kan vi bli bedre, og vi skal bli bedre om
                  kort tid. Vi skal få mer sving på samhandlingen og slik også færre
                  svingdørspasienter. 

Eirin Faldet hadde her gjeninntatt presidentplassen.
               

 De talere som heretter får ordet, har en taletid på inntil 3 minutter. 

 Jeg lyttet med interesse til representanten Gunn Olsens innlegg, og synes det var
                  en meget betimelig påminnelse om at norsk alkoholdebatt i altfor liten utstrekning
                  har vært en helsepolitisk debatt og i altfor stor utstrekning har dreid seg om
                  andre ting enn helsepolitikk. Jeg tror ikke utfordringen på dette området primært
                  er å finne opp nye regler. Vi har regler mer enn nok, hvis de bare blir etterlevd.
                  Men det er pr. i dag altfor mange mindreårige som får anledning til å ruse seg, i
                  strid med de gjeldende lovbestemmelser. Det er altfor mange åpenbart overstadig
                  berusede mennesker som fremdeles blir skjenket, til tross for at loven forbyr
                  dette. Hvis vi kunne klare å finne ordninger som gjør at det skapes respekt for de
                  gjeldende lovbestemmelser, ville vi ha vunnet mye. Det er også grunn til å minne
                  om at en overveldende stor andel av de episoder med blind vold som ryster oss
                  gjennom mediene, er relatert til misbruk av alkohol eller andre former for
                  rusmidler. 

La meg også ta en liten visitt innom ruspolitikken i sin store alminnelighet. Det
                  er etter mitt skjønn et paradoks at vi har fått en debatt om hvorvidt vi skal ha
                  en debatt om ruspolitikken. Det er alltid et uttrykk for begrepsforvirring. Jeg
                  skulle nok ønske meg at statsråden når han tenker høyt – det må det være tillatt
                  for statsråder å gjøre – gjorde det på et litt bredere grunnlag enn én samtale med
                  én person med erfaring fra rusmisbruk. Om det er noe område hvor det kunne være
                  anbefalelsesverdig å satse på en nasjonal konsensuskonferanse med alle de
                  fagmiljøer vi har i Norge som driver med forskning på dette området, må det være
                  her. Da kunne vi kanskje få en debatt med jordledning, og det kan aldri skade. 

Til sist en liten merknad til min lille replikkveksling med statsråden tidligere i
                  dagens debatt. Jeg etterlyste en profilering i budsjettet av de tankene som
                  statsråden nå reiser land og strand rundt og forkynner, nemlig at det trengs en
                  kraftig forskyvning av tyngdepunktet i norsk helsepolitikk. Høyre har tatt
                  konsekvensen av dette ved at vi har øremerket 400 mill. kr av den generelle økning
                  til det som har å gjøre med oppsøkende behandling der folk bor. Statsrådens
                  budsjettforslag minner jo til forveksling om den klassikeren som norsk tv nå har
                  gjort enda mer kjent i juletiden enn selve juleevangeliet, nemlig «Hertuginnen og
                  hovmesteren» – «Same procedure as last year, miss Sophie? – Same procedure as
                  every year, James». Hvorfor tar ikke statsråden konsekvensen av sin egen innsikt?
                  Hvorfor skal han vente helt til han får eksperthjelp til å vite det vi alle sammen
                  vet – for lenge siden? 

 Litt tilbake til dette med fysioterapi: Jeg forstår veldig godt intensjonene med
                  forslaget og er enig med helseministeren i at det er utrolig viktig å få flere
                  fysioterapeuter i kommunene innen sykehjem som tar seg av rehabilitering osv.
                  Denne omleggingen begynte nok i fjor med den nye avtalen om minimum 40 pst. til de
                  nye fysioterapeutene. Det er for så vidt greit, selv om det også kan bli lite for
                  noen. Men det er altfor mange som bare har 20 pst. I strukturendringen er det ikke
                  lagt opp til at kommunene blir pålagt en økning for dem som nå kanskje må
                  fortsette med 20 pst. Det er disse jeg er spesielt opptatt av. Hvis de faller ut,
                  blir det lengre køer, og kronikerne rammes. Hvis det går an å være litt kreativ og
                  tillate meg å komme med et forslag, kunne jeg ha tenkt meg – hvis det var mulig –
                  at man kunne avventet endringene i de kommunene som hadde 20 pst.-avtaler. I vår
                  IKT-verden burde det være mulig. Eller kanskje et annet forslag kan være – om
                  helseministeren i det hele tatt vil tenke på det – at man rett og slett gav en
                  frist for kommuner til å øke og si at man skal ikke ha 20 pst.-avtaler lenger,
                  enten de gjør det alene eller interkommunalt. Jeg synes det kunne vært en god idé.
                  Hvis det er mulig for helseministeren å kommentere det, hadde det vært fint.
                  Ellers går det an å komme tilbake til det senere. 

Når det gjelder skolehelsetjenesten, er jeg veldig glad for det Sonja
                  Mandt-Bartholsen sier, at det er en utrolig viktig sektor, og jeg er veldig enig i
                  alt representanten uttalte. Den forrige helseministeren sa at hun var villig til å
                  se på en type standardtilbud ved skolehelsetjenesten, fordi det mange steder er
                  få, spesielt i ungdomsskoler og videregående skoler, som får tilbud. Spesielt er
                  dette viktig i ungdomsskolene. Det jeg kunne tenkt meg at vi hadde sett på, var at
                  man hadde en fast åpningstid, slik at i alle kommuner visste ungdommene at onsdag
                  kl. 8–10, eller kanskje tre dager i uken i store kommuner, var det en åpningstid
                  hvor alle kunne gå til helsesøster. Dette lovte hun å se på, men vi har ikke fått
                  noen tilbakemelding på om det lar seg gjøre. 

Så er det en annen sak, nemlig dette med krisepakken som kommer fra Regjeringen.
                  Den er jo veldig viktig, og noe som mange ser fram til i kommunene. Jeg håper at
                  helseministeren tar en vurdering av en del investeringsprosjekter, jeg tenker
                  f.eks. på Helse Vest, der man har en barneklinikk som omtrent er utgått på dato.
                  Der er det helt ferdige planer, men problemer med gjennomføringen. Jeg tror det er
                  kjempeviktig, og vi kommer gjerne med innspill til mange flere tiltak, som faktisk
                  ligger klare. 

 Få ting er verre enn når små barn dør. Det er en personlig tragedie for alle som
                  rammes. Det er derfor viktig å finne balansegangen mellom det at samfunnet foretar
                  seg de nødvendige undersøkelser for å finne ut hva som er skjedd, og det å
                  håndtere mennesker i sorg med respekt for situasjonen. 

En samlet helse- og omsorgskomité har fulgt grundig med på forslaget om å innføre
                  en dødsstedsundersøkelse ved plutselig og uventet barnedød. Vi er glad for at det
                  nå endelig har kommet på plass en slik undersøkelse med bakgrunn i det grundige
                  arbeidet som Rognum-utvalget la ned ved barnedødsprosjektet. Dette var et viktig
                  og vellykket prosjekt for å få mer kunnskap om hvordan disse dødsfallene bør
                  håndteres av myndigheter og faginstanser. 

Det å se stedet hvor barnet døde, er en av forutsetningene for å kunne bruke
                  diagnosen «Sudden Infant Death», eller krybbedød. I de tilfeller der det er tvil
                  om at det er snakk om krybbedød, eller hvorvidt barnet har dødd som følge av
                  omsorgssvikt eller drap, må åstedet undersøkes for å kunne fastslå årsaken. 

Undersøkelsene må foretas av en spesialtrent gruppe som har ulik, men viktig
                  kompetanse, i en såkalt sakkyndig-modell. Det skal være rettsmedisiner med, og det
                  er viktig at den personen er den samme som har obdusert barnet. I gruppen trengs
                  både personer med spesiell kompetanse om barns anatomi og med generell
                  etterforskningskompetanse, selv om ikke det betyr at de bør være ansatt i
                  politiet. Det er derfor positivt at Regjeringen nå innfører en plikt for
                  spesialisthelsetjenesten til å tilby foreldre og foresatte dødsstedsundersøkelse
                  ved alle tilfeller av plutselig, uventet spedbarns- og barnedød med disse
                  forutsetningene på plass. 

En samlet komité har også bedt Regjeringen vurdere de grunnlovsmessige sidene ved
                  at undersøkelsene blir en obligatorisk ordning som man ikke kan takke nei til.
                  Uansett skal det være slik at et eventuelt avslag fra foreldrene om å ta imot
                  tilbudet journalføres. Journalen følger barnet, og avslaget skal framgå tydelig i
                  informasjonen til foreldrene. 

Obduksjon av et barn som har dødd, må utføres så raskt som mulig. Dersom det er
                  mistanke om noe kriminelt, skal det meldes raskt til politiet, slik at de setter i
                  gang ordinær etterforskning. Ved en slik mistanke – uansett når mistanken oppstår
                  – vil ikke tilbud om dødsstedsgranskning bli gitt. Da vil de ordinære
                  etterforskningsrutiner i regi av påtalemyndighetene komme i gang. Det skal være en
                  lav terskel for hva helsepersonell eller politi regner som mistenkelig når små
                  barn dør. 

Komiteen har bedt Helse- og omsorgsdepartementet gjennom oppdragsdokumentet be
                  helseforetakene følge grundigere opp meldeplikten til helsepersonell ved mulig
                  mistanke om at barn er utsatt for straffbare handlinger. På samme måte vil vi be
                  om at Justisdepartementet sørger for at politiet i større grad får i oppdrag å
                  prioritere etterforskningen av disse sakene. 

 Jeg er glad for at flertallet i helsekomiteen på initiativ fra Arbeiderpartiet
                  løfter fram det flotte arbeidet som prosjektet «Sammen» gjør elleve steder i
                  Norge. Vi snakker om omfattende aktivitet i Haugesund, Sauda, Karmøy, Stord,
                  Flekkefjord, Kvinesdal, Kristiansand, Grimstad, Porsgrunn og Sandefjord og noe
                  aktivitet i Larvik. Prosjektet administreres av IOGT Norge, og har på de ulike
                  virksomhetsstedene omfattende samarbeid med kommuner, frivillige organisasjoner og
                  næringsliv. 

Målsettingen med prosjektet er å gi rusmiddelavhengige et bedre liv. Prosjektet
                  inneholder en bredde av tiltak for noen av de i vårt samfunn som sliter mest.
                  Stikkord i den forbindelse er et lavterskel helsetilbud for tunge rusmisbrukere,
                  matutlevering og rehabilitering. 

Prosjektet «Sammen» er et ypperlig eksempel på hvordan frivillig sektor, det
                  offentlige og næringslivet sammen tar et samfunnsansvar. Ikke minst er dette et
                  nonprofitprosjekt. Problemet er imidlertid at det i forhold til aktiviteten og
                  potensialet i prosjektet har vært underfinansiert. Her får en mye igjen for
                  pengene, lite går til administrasjon, og mange mennesker hjelpes. Derfor hadde det
                  vært ønskelig med et noe større statlig bidrag i årene som kommer. 

Da er det spesielt gledelig at flertallet i komiteen på initiativ fra
                  Arbeiderpartiets medlemmer er tydelig i sin budsjettmerknad for neste år: 

«… ber om at søknad til Helsedirektoratet om støtte til «Sammen»-prosjektet
                  prioriteres spesielt.» 

Jeg er glad for den tydelige merknaden, og jeg er helt sikker på at det vil føre
                  til at prosjektet kan nå ut til enda flere i årene som kommer. 

 Det er en gledens dag for alle som har arbeidet med å rette opp skjevfordelingen
                  mellom de regionale helseforetakene. Magnussen-utvalgets innstilling blir fulgt
                  opp i budsjettet for 2009 med 600 mill. kr og ytterligere 634 mill. kr for 2010.
                  Sykehusøkonomien styrkes, og skjevfordelingen rettes opp. Regjeringen Stoltenberg
                  viser både vilje og handlekraft gjennom det framlagte statsbudsjettet for 2009. 

Sykehusøkonomien styrkes med 6,5 milliarder kr utover pris- og lønnsstigningen, og
                  er nå oppe i over 102 milliarder kr. Styrkingen vil gi flere pasienter behandling,
                  føre til kortere ventetid og bidra til at sykehusene kan holde sine budsjetter.
                  For Helse Midt-Norge utgjør dette 224 mill. kr for 2009 og 237 mill. kr for 2010.
                  Dette gjøres uten noen kutt i bevilgningene til Helse Sør-Øst. Det er friske
                  midler. 

Skjevfordelingen er historie fra 1. januar 2010. Magnussen-utvalgets innstilling
                  følges opp fullt ut, som jeg sa, med unntak av to forslag, det som gjelder
                  finansiering av gjestepasienter og forslaget om økt aktivitetsbasert
                  forskningstilskudd, som vil bli evaluert før det eventuelt tas inn senere. 

Omfordelingen skjer innen veksten i sykehusbudsjettet. Det innebærer at Helse
                  Midt-Norge vil få 436 mill. kr mer over en toårsperiode istedenfor 324 mill. kr,
                  som var utvalgets opprinnelige forslag, da man måtte rette opp omfordelingen uten
                  å ha vekst i budsjettet. 

Rettferdig finansiering av helseregionene har denne perioden vært en meget viktig
                  problemstilling for mange som er opptatt av helsepolitikken. Derfor er jeg glad
                  for at skjevfordelingen blir historie. Det gir Helse Midt-Norge mulighet til å
                  realisere andre viktige byggeprosjekter, bl.a. ny barneavdeling i Ålesund, nytt
                  sykehus i Molde osv. 

Det bevilges i dag totalt 3,6 milliarder kr til offentlige sykehus på det nye
                  budsjettet og 320 mill. kr til private for å dekke bl.a. pensjonskostnadene, altså
                  de reelle pensjonsforpliktelsene en påtar seg for framtiden, i motsetning til
                  pensjonspremien, som er det sykehusene er forpliktet til å utbetale i inneværende
                  år. For Helse Midt-Norge utgjør denne økte bevilgningen 680 mill. kr.
                  Pensjonspremien for 2008 utgjør 2,3 milliarder kr, og dermed økes likviditeten til
                  sykehusene med 1,3 milliard kr, som er differensen mellom pensjonskostnadene og
                  pensjonspremien. 24 mill. kr settes av til forebygging, 36 mill. kr til forskning
                  og kompetanseheving, 5 mill. kr til samhandling og 7 mill. kr til økt
                  brukerinnflytelse. I tillegg er rus regnet med i dekningen av 1,5 pst.
                  pasientbehandling i sykehusene. 

Jeg synes statsråden og Regjeringen her viser vilje til både å se framover og til
                  å ta inn nye tiltak og øke bevilgningene på viktige områder, som gjør at flere får
                  god behandling på riktig sted og til riktig tid. 

 Fremdeles gjenstår en del før vi kan si oss fornøyde med det behandlingstilbudet
                  vi gir til kvinner og menn som har vært utsatt for incest. Mange av de historiene
                  incestutsatte forteller om hvordan de er blitt møtt av hjelpeapparatet, er til å
                  gråte av. Mange blir dessverre fremdeles overhørt av behandlingsapparatet når de
                  forsøker å fortelle sin overgrepshistorie. De blir tvunget til å fortsette å bære
                  på sin grusomme hemmelighet, og i mellomtiden utvikler de kompliserte psykiske og
                  somatiske lidelser. 

Jeg er derfor veldig glad for at komiteen i sin innstilling er opptatt av
                  behandlingstilbudet til de incestutsatte og spesielt nevner traumetilbudet som er
                  etablert for seksuelt misbrukte ved Betania Malvik. Dette behandlingstilbudet er
                  på mange måter helt særegent, fordi det er bygd opp etter initiativ fra de
                  incestutsatte sjøl og er et tilbud skreddersydd for seksuelt misbrukte.
                  Behandlingen er et døgntilbud hvor man får en intensiv behandling av egen
                  traumehistorie, dvs. at man får bearbeidet de traumer man er påført, slik at de
                  helseskadene de har skapt, kan heles. 

Finansieringen av dette traumetilbudet er sikret ut 2009 gjennom en forsknings- og
                  utviklingsavtale mellom Helse Midt-Norge, St. Olavs Hospital og Betania Malvik.
                  Hva som skjer etter 2009, er høyst usikkert. 

Jeg mener det er viktig at prosjektet nå blir videreutviklet og kvalitetssikret.
                  De tilbakemeldingene som kommer fra de incestutsatte som har fått behandling ved
                  Betania Malvik, er unisont positive. For øyeblikket er det lange ventelister for
                  folk som ønsker behandling ved Betania Malvik, helt opptil to års ventelister. 

Jeg er opptatt av at dette tilbudet blir videreført også etter 2009, og at man
                  etter hvert også ser på muligheten for et tilbud som kan bli landsdekkende. Dagens
                  tilbud til denne gruppa er altfor tilfeldig, og fremdeles mangler deler av
                  helsevesenet vårt kunnskap om hvordan de skal behandle denne gruppa. I et slikt
                  perspektiv er det viktig at vi viderefører behandlingsopplegg som har vist seg å
                  være så vellykket som nettopp traumetilbudet for seksuelt misbrukte ved Betania
                  Malvik. 

 Jeg vil bare benytte anledningen til å kommentere et par forhold som har kommet
                  opp i debatten. 

Først vil jeg komme med noen merknader til det siste innlegget til representanten
                  Lønning. Der lanserte representanten Lønning muligheten for å arrangere en
                  konsensuskonferanse på rusfeltet. Jeg synes det er et spennende forslag. Jeg har
                  selvfølgelig merket meg det komiteen sier i innstillingen på side 41: 

«Komiteen ber derfor Regjeringen legge opp en slik strategisk satsing på tiltak
                     for rusmiddelavhengige også etter 2010.» 

Jeg er veldig enig i det. Jeg tror det er viktig at vi nå følger den planen vi har
                  i budsjettet for 2009, og med en ytterligere styrking i 2010. Men så skal vi også
                  benytte tidsrommet fram til utgangen av 2010 til å bygge opp en ny strategisk
                  satsing på rusfeltet, for alt vil selvfølgelig ikke være ferdig utbygd der i
                  forbindelse med budsjettet for 2010. Det er svikt i alle ledd i rusomsorgen. Det
                  er svikt på kunnskapssiden, som representanten Lønning er inne på, det er svikt i
                  forhold til akuttiltak, avrusning, behandlingsplasser, ettervern, helhetlig
                  pasientforløp – ja, det meste. Derfor tror jeg at vi skal la oss inspirere av
                  f.eks. opptrappingsplanen for psykisk helse. Selv om vi ikke er i mål der heller,
                  mener jeg at det er ingen tvil om at vi er kommet mye lenger nå enn vi var for ti
                  år siden. Hvis vi kan få til en tilsvarende langsiktig, konkret satsing på
                  rusfeltet, tror jeg på den typen godt gammeldags politisk håndverk, at vi bygger
                  stein på stein i en slags enighet i salen, og dermed går i riktig retning. Jeg
                  tror at det forslaget som Lønning kommer med her, altså det å arrangere en
                  nasjonal konsensuskonferanse for å utfordre faget, kan være et viktig virkemiddel
                  i arbeidet med å utforme en slik plan. 

Så har jeg bare også lyst til å si til representanten Lønning at det er vel ikke
                  «same procedure as last year», dette budsjettet. For det første er det altså
                  nesten 100 mill. kr til samhandlingstiltak i budsjettet. Men i motsetning til
                  tidligere år er det også finansiering av det vi faktisk forventer av pasientvekst
                  neste år før vi får nye samhandlingstiltak til å virke. Det er finansiering av
                  pensjonskostnadene, i motsetning til tidligere år. Det er finansiering av
                  omstilling, i motsetning til tidligere år. Så ja, det er en del av de samme
                  budsjettpostene, men f.eks. på pensjon, i motsetning til i alle andre tidligere
                  budsjetter, legger vi nå inn en faktisk finansiering av det det koster. 

Så til slutt: Jeg hørte godt det Dåvøy sa, både i sitt første og sitt andre
                  innlegg, og tar det med meg. 

 Først av alt vil jeg få lov til å si at jeg synes debatten for så vidt har båret
                  preg av det som vi også kan se i innstillingen, at det ikke nødvendigvis er
                  uenigheten man dyrker, men man prøver faktisk å komme fram til løsninger. Det skal
                  komiteen ha all ære for. 

Men jeg har et par små kommentarer, først til statsrådens siste innlegg. Nei, det
                  er dessverre ikke alle pensjonskostnadene som er løst, fordi de privates
                  pensjonskostnader, bl.a. for Diakonale Sykehus i Bergen, er ikke løst når det
                  gjelder 2007-tallene. Her ligger det faktisk en rest tilbake på 150 mill. kr, som
                  man ikke har funnet en løsning på, som setter en del av disse tilbudene i fare når
                  det gjelder både å kunne videreutvikle og reinvestere. Så det er litt viktig at
                  man kommer fram til en løsning også for de private på det som henger igjen. 

Og så bare et lite spørsmål. Da jeg hørte representanten Saxis innlegg i salen i
                  sted, fikk jeg en fornemmelse av at man fra representanten Saxis side – og da får
                  jeg jo forvente fra regjeringspartiet SVs side – ville gå bort fra innsatsstyrt
                  finansiering. Jeg stiller meg litt undrende til det, for jeg har i hvert fall ikke
                  sett noe i budsjettet fra Regjeringens side. Men nå er det jo slik at
                  finansministeren kommer nettopp fra Sosialistisk Venstreparti. Så da kunne det ha
                  vært interessant å høre om dette er Regjeringens politikk, eller om det er
                  høyttenkning fra Sosialistisk Venstrepartis side. Det er faktisk et viktig signal
                  ut til sykehusene om hvordan dette er å betrakte i framtiden. 

Det ligger mye bra i budsjettet. Så kan man ta den ene eller den andre varianten
                  når det gjelder hvordan man velger å se det. Til representanten Jorodd Asphjells
                  innlegg om at nå blir det fantastisk, for nå bevilger Stortinget pengene som i
                  hvert fall retter opp halvparten av skjevfordelingen, og det er en seier: Ja, man
                  kan se det på den måten, og det gjør jeg også. Det er positive bidrag i riktig
                  retning. Men man sier samtidig at i ett år til skal pasienter fra Vest-Norge, fra
                  Midt-Norge og fra Nord-Norge være mindre verdt enn de på Sør-Østlandet. Så jeg
                  sier at det kan være forskjellige innfallsportaler. Men det er det man har sagt,
                  for man har erkjent at det er en skjevfordeling. Så sier man at vi bare skal rette
                  opp halvparten til neste år, og tar resten året etter det igjen. Men jeg velger å
                  se positivt på det. Vi er i gang, og ser fram til at alle pasienter skal være like
                  mye verdt. 

 Representanten Inge Lønning har hatt ordet to ganger tidligere og får ordet til en
                  kort merknad, begrenset til 1 minutt. 

 Jeg har behov for å kvittere tilbake for statsrådens imøtekommende svar. Det
                  setter jeg meget stor pris på. Siden vi nå er i førjulsstemning, vil jeg gjerne
                  kvittere litt tilbake, jeg også. Jeg ser alle de tingene han pekte på, som
                  positive i det budsjettforslaget han har lagt frem. 

Når jeg likevel fant grunn til å minne om «Hertuginnen og hovmesteren», er det jo
                  fordi budsjettet tross alt som helhet bærer preg av supertanker-prinsippet, det
                  tar forferdelig lang tid å forandre kursen. 

Det samsvarer jo med situasjonen da vi hadde da vi hadde den generelle
                  budsjettdebatten 27. november i denne sal. Til tross for at alle vet at
                  forutsetningene har forandret seg grunnleggende, og til tross for at alle vet at
                  det budsjettet Stortinget da behandlet, ikke er det reelle budsjettet for kommende
                  år, insisterer Regjeringen på å late som om ingenting har forandret seg. Det er
                  det jeg setter fingeren på. Når statsråden sier at det nå er tid for forandring,
                  og det trengs en grunnleggende forskyvning av tyngdepunktet, så synes jeg det
                  hadde vært rimelig at man hadde sett et klart fingeravtrykk i budsjettet av det.
               

 Representanten Jorodd Asphjell har hatt ordet to ganger og får ordet til en kort
                  merknad, begrenset til 1 minutt. 

 Jeg er glad for at også representanten Nesvik synes dette er et forholdsvis godt
                  budsjett, og komiteen er jo på de aller, aller fleste punkter enig. Men jeg vil
                  også minne om at Hagen-utvalget, som Fremskrittspartiet var med og støttet fullt
                  ut, skulle rette opp skjevfordelingen med 50 pst., og at man skulle bruke fem år
                  på det. Arbeiderpartiregjeringen innfridde det i løpet av fire år – og ikke bare
                  det, de nedsatte et nytt utvalg. Rapporten ble lagt fram i år, og dette blir
                  allerede innvilget i løpet av budsjettet 2009 og 2010. Jeg synes det er meget bra
                  i forhold til det Fremskrittspartiet i sin tid var med og sluttet seg til i
                  forbindelse med Hagen-utvalget. 

 Representanten Harald T. Nesvik har hatt ordet to ganger og får ordet til en kort
                  merknad, begrenset til 1 minutt. 

 Historie er åpenbart ikke representanten Asphjells sterkeste side, for her har
                  faktisk ikke Arbeiderpartiet fremmet et eneste forslag fram til Magnussen-utvalget
                  ble nedsatt og kom i gang med å jobbe. Så Arbeiderpartiet har ikke hatt en annen
                  politikk når det gjelder det med å rette opp skjevfordelingen, enn det flertallet
                  i denne salen faktisk har hatt. Jeg tror nok at representanten Asphjell skal gå
                  litt tilbake i historien. 

Fremskrittspartiet har ikke sagt at alt i dette budsjettet er godt – det er
                  betydelig grunn til å påpeke det. Det vi har sagt, er at det er viktig at vi ikke
                  nødvendigvis dyrker uenigheten, men at vi prøver å finne fram til enighet der det
                  er mulig. Men bevare meg vel, det er mye å rette på også i dette budsjettet. 

 Jeg vil først kommentere noe representanten Dåvøy var inne på når det gjaldt
                  oppfølging av omsorgsplanen. Jeg tror det er viktig at Omsorgsplan 2015 også kan
                  forbedres undervegs. Det var en veldig positiv kommentar ministeren kom med til
                  det Dåvøy nevnte om anslaget på boligbygging knyttet til omsorgsplanen, og også
                  det som ble sagt om avhjemling når det gjaldt boliger der investeringstilskudd var
                  brukt. 

Når det gjelder forbedring av omsorgsplanen, vil jeg også føye til et spørsmål som
                  kvitteres ut i budsjettet med hensyn til at man utdanner ti geriatere pr. år. Når
                  vi snakker om samhandlingsreformen, tror jeg vi skal være klar over at geriatri
                  kommer til å få stadig økende betydning. Det er slik at en stor andel av
                  pasientene som nå kommer til sykehusene, har sammensatte diagnoser. Det er eldre
                  med sammensatte diagnoser, og de kan bli sendt inn og ut av sykehusene i rask
                  rekkefølge for ulike lidelser hvis man ikke greier å koordinere tiltakene bedre
                  både på sykehjem og på sykehus ved hjelp av sterke geriatriske enheter. Så det er
                  noe som vi også bør se på når vi skal forbedre omsorgsplanen framover. 

Jeg synes det er fint at Høyre ved representanten Lønning rykker i tøylene når det
                  gjelder samhandlingsreformen. Vi har allerede i dag gått inn på gjennomføring av
                  viktige endringer, bl.a. de endringene i ISF utenfor sykehus som ble lagt fram på
                  fredag, og ministeren nevnte at man også vil komme med konkrete tiltak undervegs.
                  Når Lønning og Høyre likevel nå går inn for å ta ut 1 milliard kr av budsjettet og
                  øremerke det til rehabilitering og samhandlingstiltak, samtidig som Høyre angriper
                  regjeringspartiene for ikke å gjøre noe med ventelistene på sykehus, så parer man
                  ikke helt føttene, for det kreves en økt innsats ved sykehusene for å greie å
                  redusere ventelistene og for å kunne behandle pasienter også på andre områder enn
                  det som gjelder rehabilitering og samhandlingstiltak. Så vi må pare føttene. Det
                  er vanskelig å få til samhandlingsreformen om vi ikke greier å holde styr på
                  sykehusøkonomien, og da ligger det inne i det at man for å føre ansvarlig politikk
                  også må se på aktivitetsveksten. 

Det som jeg synes var veldig positivt nå i Inges Lønnings sluttinnlegg, var det
                  han sa om forebygging, som er en viktig del av samhandlingen, og det som ble sagt
                  om alkoholpolitikken. Jeg leste med stor glede fra Høyres programutvalg, der både
                  representantene Sjøli og Lønning sitter, at man vil gå bort fra den liberale
                  alkoholpolitikken og ikke lenger slåss for vinsalg i butikker, billigere sprit
                  osv. Det er gledelig, og det betyr at det er et bredt flertall i Stortinget som nå
                  vil stå for en sterk forebygging også på alkoholområdet. Alkoholmisbruk er en av
                  de fremste sykdomsframbringende faktorene i samfunnet. Det er vel da nærliggende
                  at det neste spørsmålet kan bli om man også vil se på skjenketider med tanke på
                  blind vold i byene våre, som er en aktuell debatt. 

Jeg er glad for at vi i dagens budsjettdebatt har kommet videre på en rekke
                  punkter, og ser fram til videre arbeid i komiteen. 

 Ordet samhandling er vel det ordet vi har hørt aller mest fra statsråden etter at
                  han overtok i sommer. Det er et viktig ord … 

(Brannalarmen går.) 

 Det var vel ikke et så glødende innlegg dette? 

Da må vi ut av Stortinget. Vigdis Giltun fortsetter når brannen er slukket. 

Møtet avbrutt kl. 13.36 

Stortinget gjenopptok sine forhandlinger kl. 14.17. 

 Jeg skal prøve meg på et litt mindre glødende innlegg nå, så kanskje vi slipper å
                  gå ut igjen! Men vi har nå sett eksempel på god samhandling. Vi kom oss vel ut
                  alle mann, men det var litt dårligere samhandling da vi skulle komme tilbake
                  igjen. 

Samhandling er det statsråden har pratet veldig mye om, og som han fokuserer
                  veldig mye på, og det er viktig. 90 pst. av helsetjenestene utføres i kommunene.
                  Stadig mer av tjenestene utføres der, men dessverre viser det seg at
                  kommunehelsetjenesten ikke er bygd opp for å ivareta dette på en ordentlig måte. 

Fremskrittspartiet har valgt å øremerke 1 milliard kr til eldreomsorgen i
                  kommunehelsetjenesten i år, nettopp for å bygge opp denne omsorgen, og for å
                  styrke den, slik at de skal bli bedre i stand til å ivareta syke, eldre mennesker
                  som ofte blir skrevet ut tidlig fra sykehusene. 

Jeg er litt overrasket over at Regjeringen ikke har valgt å gjøre det samme. Det å
                  bygge opp før man river ned, er noe av det aller viktigste. Det hjelper ikke med
                  en god reform på papiret eller mange gode ideer og at man ser svakhetene, hvis man
                  ikke har bygd opp et tilbud i forkant. Det har man mulighet til nå. Man er
                  egentlig litt for sent ute. Det ser man også innenfor psykiatrien. Ute i kommunene
                  har man ikke klart å bygge opp nytt for det man har revet ned – eller fjernet – i
                  spesialisthelsetjenesten. 

Når det gjelder forebygging, er det også veldig viktig. Alle er enige om det.
                  Fremskrittspartiet synes faktisk det er viktig å vise det ved å bevilge penger til
                  forebygging. 

Når det gjelder diabetesomsorgen, er den spesielt dårlig i Norge. Jeg var på
                  helseøkonomikonferansen i går. Der ble det vist statistisk hvor dårlig vi ivaretar
                  diabetesomsorgen i forhold til land vi kan sammenligne oss med, som Danmark,
                  Sverige og andre nordiske land. Vi ligger langt etter. Det viser seg også på
                  senkomplikasjonene og helsetilstanden til dem som har diabetes. Det har vært sagt
                  i hvert fall i tre år, eller siden diabetesplanen ble lagt fram, at vi skal finne
                  de udiagnostiserte og gi dem et tilbud. Fremdeles i dag er det like mange vi ikke
                  vet om har sykdommen. Vi får ikke gitt dem et tilbud som forebygger senskader. Nå
                  har heller ikke Regjeringen gått inn med ekstra midler i årets budsjett. Det er et
                  tankekors når statsråden er så opptatt av disse tingene, at han ikke allerede nå
                  viser hvordan han kan gjøre det ved å bevilge penger direkte der vi vet at det er
                  mangler. Det er veldig mye vi tror, og veldig mye vi vil finne ut av hvordan man
                  kan gjøre best mulig, men det er veldig mye vi vet allerede i dag at vi må gjøre.
                  Der har i hvert fall Fremskrittspartiet vist at vi ønsker å gå inn med midler. Vi
                  ønsker nå å styrke de stedene vi vet er svake. Så håper vi – vi hadde faktisk
                  trodd det – at Regjeringen vil komme med noe mer konkret, som viser at de vil
                  gjøre noe med disse tingene, og at det ikke bare er prat. 

 Jan Bøhler har hatt ordet to ganger og får ordet til en kort merknad, på inntil 1
                  minutt. 

 Jeg skylder bare representanten Nesvik et svar på spørsmålet om innsatsstyrt
                  finansiering, ISF. Regjeringspartiene er, som det framgår av budsjettinnstillingen
                  og budsjettet, selvfølgelig for innsatsstyrt finansiering. Vi er for å utvikle
                  ordningen, som ministeren presenterte på fredag og også her i debatten, og for å
                  bruke den utenfor sykehus. Selv om vi er for, er vi ikke for det
                  Fremskrittspartiet går inn for, nemlig å øke innsatsstyrt finansiering fra 40 pst.
                  til 60 pst. Vi mener man da går for langt. Man vil da fortsatt få et trekkpapir
                  inn mot spesialisthelsetjenesten og få vanskeligheter med samhandlingen med
                  førstelinjen. 

Jeg tror også forslaget fra Fremskrittspartiet om å trekke ut rehabilitering og
                  finansiere det via Nav, vil dra i samme retning, altså bort fra samhandling, bort
                  fra å kunne bygge opp rehabilitering i hele pasientforløpet. Det er et par forslag
                  fra representanten Nesvik som jeg synes trekker bort fra samhandling. 

Men i rekken av julehilsener, vil jeg si til siste taler, representanten Giltun,
                  som var opptatt av Capio i sitt tidligere innlegg i dag, at der har også
                  regjeringspartiene vært med på en felles merknad om at det tilbudet er godt og må
                  kunne brukes av pasienter i hele landet. 

 Flere har ikke bedt om ordet til sak nr. 1. 

(Votering, se side 1224) 





                    

 Under debatten er det satt fram 15 forslag. Det er: 

forslag nr. 1, fra Harald T. Nesvik på vegne av Fremskrittspartiet og
                           Høyre 

forslagene nr. 2 og 3, fra Harald T. Nesvik på vegne av
                           Fremskrittspartiet, Kristelig Folkeparti og Venstre 

forslag nr. 4, fra Harald T. Nesvik på vegne av Fremskrittspartiet og
                           Kristelig Folkeparti 

forslag nr. 5, fra Harald T. Nesvik på vegne av Fremskrittspartiet og
                           Venstre 

forslag nr. 6, fra Inge Lønning på vegne av Høyre, Kristelig Folkeparti
                           og Venstre 

forslagene nr. 7–13, fra Harald T. Nesvik på vegne av Fremskrittspartiet
                        

forslagene nr. 14 og 15, fra Laila Dåvøy, på vegne av Kristelig
                           Folkeparti 

Det blir først votert over forslagene nr. 14 og 15, fra Kristelig Folkeparti.
                  

Forslag nr. 14 lyder: 

«I 

På statsbudsjettet for 2009 bevilges under: 

Utgifter

700

Helse- og omsorgsdepartementet

 1

Driftsutgifter

143 921 000

45

Større utstyrsanskaffelser og
                              vedlikehold, 

kan overføres

4 615 000

701

Forskning

50

Norges forskningsråd mv.

224 122 000

702

Helse- og sosialberedskap

21

Spesielle driftsutgifter, 

kan overføres, kan nyttes under post 70

68 716 000

70

Tilskudd, 

kan
                                 overføres, kan nyttes under post 21

3 416 000

703

Internasjonalt samarbeid

21

Spesielle driftsutgifter, 

kan overføres

41 105 000

70

Tilskudd, 

kan
                                 overføres, kan nyttes under post 60

18 270 000

710

Nasjonalt folkehelseinstitutt

 1

Driftsutgifter

455 889 000

21

Spesielle driftsutgifter

417 064 000

45

Større utstyrsanskaffelser og
                              vedlikehold, 

kan overføres

16 766 000

712

Bioteknologinemnda

 1

Driftsutgifter

8 021 000

715

Statens strålevern

 1

Driftsutgifter

66 825 000

21

Oppdragsutgifter

39 902 000

716

Statens institutt for rusmiddelforskning

 1

Driftsutgifter

36 514 000

718

Alkohol og narkotika

21

Spesielle driftsutgifter

39 699 000

63

Rusmiddeltiltak, 

kan
                                 overføres

41 956 000

70

Frivillig arbeid mv., 

kan overføres

94 350 000

719

Folkehelse

21

Spesielle driftsutgifter, 

kan overføres, kan nyttes under post 79

117 199 000

60

Kommunetilskudd, 

kan
                                 overføres

54 898 000

70

Hivforebygging, smittevern mv., 

kan overføres

30 551 000

71

Forebygging av uønskede svangerskap og
                              abort, 

kan overføres

25 128 000

72

Stiftelsen Amathea

17 485 000

73

Fysisk aktivitet, 

kan
                                 overføres

19 136 000

74

Skolefrukt, 

kan
                                 overføres

16 753 000

79

Andre tilskudd, 

kan
                                 overføres, kan nyttes under post 21

15 950 000

720

Helsedirektoratet

 1

Driftsutgifter

692 067 000

21

Spesielle driftsutgifter

43 511 000

22

Elektroniske resepter, 

kan overføres

55 010 000

721

Statens helsetilsyn

 1

Driftsutgifter

75 467 000

722

Norsk pasientskadeerstatning

 1

Driftsutgifter

89 453 000

70

Dekning av advokatutgifter

29 037 000

71

Særskilte tilskudd

2 000 000

723

Pasientskadenemnda

 1

Driftsutgifter

30 479 000

724

Helsepersonell og tilskudd til
                              personelltiltak

 1

Driftsutgifter

30 267 000

21

Forsøk og utvikling i
                              primærhelsetjenesten, 

kan nyttes under post
                              70

16 572 000

61

Tilskudd til turnustjenesten

146 354 000

70

Andre tilskudd, 

kan
                                 nyttes under post 21

46 367 000

71

Tilskudd til Nordiska högskolan för
                              folkhälsovetenskap mv.

15 451 000

725

Nasjonalt kunnskapssenter for
                              helsetjenesten

 1

Driftsutgifter

100 340 000

726

Habilitering, rehabilitering og tiltak
                              for rusmiddelavhengige

21

Spesielle driftsutgifter, 

kan nyttes under post 70

21 239 000

70

Tilskudd, 

kan nyttes
                                 under post 21

74 724 000

71

Kjøp av opptrening og helsetjenester,
                                 

kan overføres

42 884 000

727

Tannhelsetjenesten

21

Forsøk og utvikling i tannhelsetjenesten,
                                 

kan nyttes under post 70

9 500 000

70

Tilskudd, 

kan nyttes
                                 under post 21, kan overføres

56 378 000

728

Forsøk og utvikling mv.

21

Spesielle driftsutgifter

52 208 000

70

Tilskudd

22 357 000

729

Annen helsetjeneste

 1

Driftsutgifter

42 128 000

60

Helsetjeneste til innsatte i fengsel

113 959 000

70

Behandlingsreiser til utlandet

110 236 000

71

Tilskudd til Norsk Pasientforening mv.

5 837 000

732

Regionale helseforetak

21

Forsøk og utvikling i sykehussektoren,
                                 

kan overføres

8 095 000

70

Tilskudd til helseforetakene, 

kan overføres, kan nyttes under postene 72, 73, 74 og
                                 75

619 218 000

72

Tilskudd til Helse Sør-Øst RHF, 

kan overføres

38 582 780 000

73

Tilskudd til Helse Vest RHF, 

kan overføres

13 169 191 000

74

Tilskudd til Helse Midt-Norge RHF, 

kan overføres

10 044 640 000

75

Tilskudd til Helse Nord RHF, 

kan overføres

9 012 408 000

76

Innsatsstyrt finansiering av sykehus,
                                 

overslagsbevilgning

18 721 282 000

77

Refusjon poliklinisk virksomhet ved
                              sykehus mv., 

overslagsbevilgning

2 042 346 000

78

Tilskudd til forskning og nasjonale
                              medisinske kompetansesentre, 

kan overføres

832 312 000

79

Helse- og rehabiliteringstjenester for
                              sykemeldte, 

kan overføres

478 048 000

81

Tilskudd til store byggeprosjekter, 

kan overføres

652 543 000

82

Investeringslån

1 075 812 000

83

Opptrekksrenter for lån fom. 2008, 

overslagsbevilgning

120 000 000

86

Driftskreditter

7 300 000 000

737

Kreftregisteret

70

Tilskudd

87 496 000

742

Kontrollkommisjonene og andre utgifter
                              under psykisk helsevern

 1

Driftsutgifter

35 610 000

70

Tilskudd

2 055 000

743

Statlige stimuleringstiltak for psykisk
                              helse

21

Spesielle driftsutgifter, 

kan overføres

23 015 000

62

Tilskudd til psykisk helsearbeid i
                              kommuner, 

kan overføres

94 900 000

70

Kompetanse, utredninger og
                              utviklingsarbeid, 

kan overføres

418 162 000

73

Tilskudd til arbeid med vold og
                              traumatisk stress, 

kan overføres

114 966 000

75

Tilskudd til styrking av psykisk
                              helsevern, 

kan overføres

44 625 000

744

Tvungen omsorg for psykisk
                              utviklingshemmede

70

Fagenhet for tvungen omsorg

53 741 000

750

Statens legemiddelverk

 1

Driftsutgifter

185 793 000

45

Større utstyrsanskaffelser og
                              vedlikehold, 

kan overføres

4 016 000

751

Apotekvesenet og legemiddelfaglige tiltak

21

Spesielle driftsutgifter, 

kan overføres

11 788 000

70

Tilskudd

50 753 000

760

Utredningsvirksomhet mv.

21

Spesielle driftsutgifter, 

kan nyttes under post 70

21 160 000

70

Tilskudd, 

kan nyttes
                                 under post 21

4 070 000

761

Tilskudd forvaltet av Helsedirektoratet

21

Spesielle driftsutgifter, 

kan nyttes under post 79

153 744 000

60

Tilskudd til omsorgstjenester, 

kan overføres

161 584 000

61

Tilskudd til vertskommuner

941 098 000

63

Tilskudd til rusmiddeltiltak, 

kan overføres

258 078 000

66

Tilskudd til brukerstyrt personlig
                              assistanse

81 267 000

67

Tilskudd til særskilte utviklingstiltak

91 738 000

70

Frivillig rusmiddelforebyggende arbeid
                              mv., 

kan overføres

182 044 000

71

Tilskudd til frivillig arbeid

24 208 000

72

Tilskudd til Landsbystiftelsen

61 636 000

73

Tilskudd til døvblinde og døve

11 819 000

75

Kompetansetiltak

3 710 000

76

Tilskudd til opphold i institusjon for
                              eldre med særskilte behov

7 477 000

77

Kompetansesentra mv.

96 914 000

79

Andre tilskudd, 

kan
                                 nyttes under post 21

12 206 000

2711

Spesialisthelsetjenester mv.

70

Refusjon spesialisthjelp

1 264 100 000

71

Refusjon psykologhjelp

182 000 000

72

Refusjon tannlegehjelp

1 320 000 000

76

Private laboratorier og røntgeninstitutt

369 000 000

2751

Legemidler mv.

70

Legemidler

7 600 600 000

71

Legeerklæringer

11 000 000

72

Sykepleieartikler

1 285 000 000

2752

Refusjon av egenbetaling

70

Refusjon av egenbetaling, egenandelstak 1

3 687 500 000

71

Refusjon av egenbetaling, egenandelstak 2

197 000 000

2755

Helsetjeneste i kommunene mv.

62

Tilskudd til fastlønnsordning
                              fysioterapeuter, 

kan nyttes under post 71

220 000 000

70

Refusjon allmennlegehjelp

3 083 500 000

71

Refusjon fysioterapi, 

kan nyttes under post 62

1 768 000 000

72

Refusjon jordmorhjelp

39 000 000

73

Kiropraktorbehandling

80 000 000

75

Logopedisk og ortoptisk behandling

76 000 000

2790

Andre helsetiltak

70

Bidrag, lokalt

285 000 000

Totale utgifter

131 308 124 000

Inntekter

3703

Internasjonalt samarbeid

3

Refusjon fra Utenriksdepartementet

18 270 000

3710

Nasjonalt folkehelseinstitutt

2

Diverse inntekter

146 586 000

3

Vaksinesalg

105 300 000

3715

Statens strålevern

2

Salgs- og leieinntekter

1 818 000

5

Oppdragsinntekter

40 117 000

3716

Statens institutt for rusmiddelforskning

2

Oppdragsinntekter

2 112 000

3720

Helsedirektoratet

2

Salgs- og leieinntekter

2 332 000

4

Gebyrinntekter

1 457 000

3722

Norsk pasientskadeerstatning

2

Diverse inntekter

1 131 000

50

Premie fra private

3 500 000

3723

Pasientskadenemnda

50

Premie fra private

500 000

3724

Statens autorisasjonskontor for
                              helsepersonell

2

Gebyrinntekter

17 923 000

3725

Nasjonalt kunnskapssenter for
                              helsetjenesten

3

Oppdragsinntekter

120 000

3732

Regionale helseforetak

80

Renter på investeringslån

540 000 000

85

Avdrag på investeringslån f.o.m. 2008

25 000 000

86

Driftskreditter

1 300 000 000

3750

Statens legemiddelverk

2

Diverse inntekter

1 916 000

4

Registreringsavgift

111 215 000

6

Refusjonsavgift

2 412 000

3751

Apotekvesenet og legemiddelfaglige tiltak

3

Tilbakebetaling av lån

171 000

Totale inntekter

2 321 880 000

II 

Merinntektsfullmakter

Stortinget samtykker i at Helse- og omsorgsdepartementet i 2009 kan: 

overskride bevilgningen under

mot tilsvarende merinntekter
                           under

kap. 700 post 1

kap. 3700 post 2

kap. 703 postene 21, 60 og 70

kap. 3703 post 3

kap. 710 post 1

kap. 3710 post 2 

kap. 710 post 21

kap. 3710 postene 2 og 3 

kap. 715 postene 1 og 21

kap. 3715 postene 2 og 5

kap. 716 post 1

kap. 3716 post 2

kap. 720 postene 1 og 21

kap. 3720 postene 2 og 4

kap. 721 post 1

kap. 3721 postene 2 og 4

kap. 722 post 1

kap. 3722 post 2 og 50

kap. 723 post 1

kap. 3723 post 50

kap. 724 post 1

kap. 3724 post 2

kap. 725 post 1

kap. 3725 post 3

kap. 729 post 1

kap. 3729 post 2

kap. 750 post 1

kap. 3750 post 2

III 

Bestillingsfullmakter

Stortinget samtykker i at Helse- og omsorgsdepartementet i 2009 kan foreta
                  bestillinger utover gitte bevilgninger, men slik at samlet ramme for nye
                  bestillinger og gammelt ansvar ikke overstiger følgende beløp: 

Kap.

Post

Betegnelse

Samlet ramme

710

Nasjonalt folkehelseinstitutt

21

Spesielle driftsutgifter

180 mill. kroner

IV 

Tilsagnsfullmakter

Stortinget samtykker i at Helse- og omsorgsdepartementet i 2009 kan gi tilsagn
                  utover gitte bevilgninger, men slik at samlet ramme for nye tilsagn og gammelt
                  ansvar ikke overstiger følgende beløp: 

Kap.

Post

Betegnelse

Samlet ramme

761

Tilskudd forvaltet av Helsedirektoratet

60

Tilskudd til omsorgstjenester

1 mill. kroner

V 

Diverse fullmakter

Stortinget samtykker i at: 

1. Helse- og omsorgsdepartementet i 2009 kan gi de regionale helseforetakene
                        inntil 7,3 mrd. kroner i driftskreditt, men slik at utestående lån ved
                        utgangen av 2009 ikke skal overstige 6 mrd. kroner. 

2. Helse- og omsorgsdepartementet gis fullmakt til å oppheve den klausul som
                        er knyttet til begrensninger i avståelse og bruk av eiendommen Eg sykehus,
                        gnr. 150 bnr. 1768, i Kristiansand kommune. 

3. investeringslån og driftskredittrammen til regionale helseforetak
                        aktiveres i statens kapitalregnskap.» 

Forslag nr. 15 lyder: 

«Stortinget ber Regjeringen sikre at ruspasienter som er
                        rettighetspasienter, får en lovfestet rett til tilbud om en plass i en
                        rusinstitusjon i påvente av behandlingstilbud i spesialisthelsetjenesten.»
                     

Votering:

Forslagene fra Kristelig Folkeparti ble med 95 mot 9 stemmer ikke bifalt.

(Voteringsutskrift kl. 20.44.54)

 Det voteres så over forslagene nr. 7–13, fra Fremskrittspartiet. 

Forslag nr. 7 lyder: 

«Stortinget ber Regjeringen starte arbeidet med en opptrappingsplan for
                        norsk pandemiberedskap, og at det i forbindelse med dette arbeidet legges
                        opp til at minst to ulike vaksinasjoner bør være tilgjengelige i Norge.»
                     

Forslag nr. 8 lyder: 

«Stortinget ber Regjeringen i forbindelse med fremleggelse av statsbudsjett
                        for 2010 overføre finansieringsansvaret for kjøp av rehabiliteringstjenester
                        til NAV.» 

Forslag nr. 9 lyder: 

«Stortinget ber Regjeringen foreta en evaluering av rehabiliteringstilbudet
                        til barn og unge og komme til Stortinget på egnet måte med forslag til
                        forbedringer.» 

Forslag nr. 10 lyder: 

«Stortinget ber Regjeringen sørge for at det innføres faste responstider for
                        ambulansetjenesten i hele landet.» 

Forslag nr. 11 lyder: 

«Stortinget ber Regjeringen sørge for at det snarest opprettes et egnet
                        behandlingstilbud til kriminelle som er for psykisk syke til å sone.
                        Behandlingstilbudet må også sikre at personene det gjelder, forhindres fra å
                        utføre kriminelle handlinger.» 

Forslag nr. 12 lyder: 

«Stortinget ber Regjeringen opprette en egen tilskuddsordning for bygging av
                        boliger til mennesker med psykiske lidelser og andre grupper med behov for
                        tilrettelagt døgnbemannet bolig for å dekke behovet for slike boliger innen
                        2015.» 

Forslag nr. 13 lyder: 

«Stortinget ber Regjeringen sørge for å videreføre refusjonsstatusen for de
                        antihistaminer som foreslås fjernet fra generell refusjon.» 

Votering:

Forslagene fra Fremskrittspartiet ble med 88 mot 22 stemmer ikke bifalt.

(Voteringsutskrift kl. 20.45.11)

 Det voteres så over forslag nr. 6, fra øyre, Kristelig Folkeparti og
                        Venstre. Forslaget lyder: 

«Stortinget ber Regjeringen om å fremlegge en handlingsplan for hvordan
                        behovene til pasienter med alvorlig psykisk lidelse kan ivaretas på en
                        helhetlig måte.» 

Votering:

Forslaget fra Høyre, Kristelig Folkeparti og Venstre ble med 77 mot 25
                     stemmer ikke bifalt.

(Voteringsutskrift kl. 20.45.27)

 Det voteres så over forslag nr. 5, fra Fremskrittspartiet og Venstre.
                        Forslaget lyder: 

«Stortinget ber Regjeringen fremme forslag om å gi Statens helsetilsyn flere
                        sanksjonsmuligheter overfor de institusjoner og kommuner der det avdekkes
                        regelbrudd.» 

Votering:

Forslaget fra Fremskrittspartiet og Venstre ble med 76 mot 28 stemmer
                     ikke bifalt.

(Voteringsutskrift kl. 20.45.46)

 Det voteres så over forslag nr. 4, fra Fremskrittspartiet og Kristelig
                        Folkeparti. Forslaget lyder: 

«Stortinget ber Regjeringen opprettholde øremerking av opptrappingsmidlene
                        som er tilført kommunene og spesialisthelsetjenesten i løpet av de siste 10
                        årene, og ikke innlemme disse midlene i rammebevilgningene.» 

Votering:

Forslaget fra Fremskrittspartiet og Kristelig Folkeparti ble med 75 mot
                     29 stemmer ikke bifalt.

(Voteringsutskrift kl. 20.46.05)

 Det voteres så over forslagene nr. 2 og 3, fra Fremskrittspartiet, Kristelig
                     Folkeparti og Venstre. 

Forslag nr. 2 lyder: 

«Stortinget ber Regjeringen komme til Stortinget med en plan for å
                        stabilisere forskningsinnsatsen for alternativ behandling på et høyere nivå
                        enn i dag, spesielt grunnfinansieringen via Helse- og omsorgsdepartementet
                        og Helsedirektoratet.» 

Forslag nr. 3 lyder: 

«Stortinget ber Regjeringen undersøke de resultatene Foreningen kostreform
                        ved overvekt og sukkersykdommer viser til, og komme til Stortinget med en
                        evaluering.» 

Votering:

Forslagene fra Fremskrittspartiet, Kristelig Folkeparti og Venstre ble
                     med 69 mot 35 stemmer ikke bifalt.

(Voteringsutskrift kl. 20.46.21)

 Det voteres så over forslag nr. 1, fra Fremskrittspartiet og Høyre.
                        Forslaget lyder: 

«Stortinget ber Regjeringen i forbindelse med fremleggelse av statsbudsjett
                        for 2010 fremme forslag om nedleggelse av de regionale helseforetakene.»
                     

Votering:

Forslaget fra Fremskrittspartiet og Høyre ble med 68 mot 36 stemmer ikke
                     bifalt.

(Voteringsutskrift kl. 20.46.47)

 Vi går så til komiteens innstilling under rammeområde 15. 

Komiteen hadde innstilt: 

I 

På statsbudsjettet for 2009 bevilges under: 

Utgifter

700

Helse- og omsorgsdepartementet

 1

Driftsutgifter

143 921 000

45

Større utstyrsanskaffelser og
                              vedlikehold, 

kan overføres

4 615 000

701

Forskning

50

Norges forskningsråd mv.

224 122 000

702

Helse- og sosialberedskap

21

Spesielle driftsutgifter, 

kan overføres, kan nyttes under post 70

68 716 000

70

Tilskudd, 

kan
                                 overføres, kan nyttes under post 21

3 416 000

703

Internasjonalt samarbeid

21

Spesielle driftsutgifter, 

kan overføres

41 105 000

70

Tilskudd, 

kan
                                 overføres, kan nyttes under post 60

18 270 000

710

Nasjonalt folkehelseinstitutt

 1

Driftsutgifter

460 889 000

21

Spesielle driftsutgifter

472 064 000

45

Større utstyrsanskaffelser og
                              vedlikehold, 

kan overføres

16 766 000

712

Bioteknologinemnda

 1

Driftsutgifter

8 021 000

715

Statens strålevern

 1

Driftsutgifter

66 825 000

21

Oppdragsutgifter

39 902 000

716

Statens institutt for rusmiddelforskning

1

Driftsutgifter

36 514 000

718

Alkohol og narkotika

21

Spesielle driftsutgifter

39 699 000

63

Rusmiddeltiltak, 

kan
                                 overføres

41 956 000

70

Frivillig arbeid mv., 

kan overføres

92 850 000

719

Folkehelse

21

Spesielle driftsutgifter, 

kan overføres, kan nyttes under post 79

65 699 000

60

Kommunetilskudd, 

kan
                                 overføres

54 898 000

70

Hivforebygging, smittevern mv., 

kan overføres

30 551 000

71

Forebygging av uønskede svangerskap og
                              abort, 

kan overføres

27 628 000

72

Stiftelsen Amathea

14 985 000

73

Fysisk aktivitet, 

kan
                                 overføres

26 636 000

74

Skolefrukt, 

kan
                                 overføres

16 753 000

79

Andre tilskudd, 

kan
                                 overføres, kan nyttes under post 21

15 950 000

720

Helsedirektoratet

 1

Driftsutgifter

692 067 000

21

Spesielle driftsutgifter

43 511 000

22

Elektroniske resepter, 

kan overføres

55 010 000

721

Statens helsetilsyn

 1

Driftsutgifter

75 467 000

722

Norsk pasientskadeerstatning

 1

Driftsutgifter

89 453 000

70

Dekning av advokatutgifter

29 037 000

71

Særskilte tilskudd

2 000 000

723

Pasientskadenemnda

 1

Driftsutgifter

30 479 000

724

Helsepersonell og tilskudd til
                              personelltiltak

 1

Driftsutgifter

30 267 000

21

Forsøk og utvikling i
                              primærhelsetjenesten, 

kan nyttes under post
                              70

16 572 000

61

Tilskudd til turnustjenesten

146 354 000

70

Andre tilskudd, 

kan
                                 nyttes under post 21

46 367 000

71

Tilskudd til Nordiska högskolan för
                              folkhälsovetenskap mv.

15 451 000

725

Nasjonalt kunnskapssenter for
                              helsetjenesten

 1

Driftsutgifter

100 340 000

726

Habilitering, rehabilitering og tiltak
                              for rusmiddelavhengige

21

Spesielle driftsutgifter, 

kan nyttes under post 70

21 239 000

70

Tilskudd, 

kan nyttes
                                 under post 21

77 224 000

71

Kjøp av opptrening og helsetjenester,
                                 

kan overføres

39 884 000

727

Tannhelsetjenesten

21

Forsøk og utvikling i tannhelsetjenesten,
                                 

kan nyttes under post 70

9 500 000

70

Tilskudd, 

kan nyttes
                                 under post 21, kan overføres

56 378 000

728

Forsøk og utvikling mv.

21

Spesielle driftsutgifter

50 208 000

70

Tilskudd

23 357 000

729

Annen helsetjeneste

 1

Driftsutgifter

42 128 000

60

Helsetjeneste til innsatte i fengsel

113 959 000

70

Behandlingsreiser til utlandet

100 236 000

71

Tilskudd til Norsk Pasientforening mv.

5 837 000

732

Regionale helseforetak

21

Forsøk og utvikling i sykehussektoren,
                                 

kan overføres

8 095 000

70

Tilskudd til helseforetakene, 

kan overføres, kan nyttes under postene 72, 73, 74 og
                                 75

619 218 000

72

Tilskudd til Helse Sør-Øst RHF, 

kan overføres

38 578 080 000

73

Tilskudd til Helse Vest RHF, 

kan overføres

13 167 191 000

74

Tilskudd til Helse Midt-Norge RHF, 

kan overføres

10 043 940 000

75

Tilskudd til Helse Nord RHF, 

kan overføres

9 011 808 000

76

Innsatsstyrt finansiering av sykehus,
                                 

overslagsbevilgning

18 721 282 000

77

Refusjon poliklinisk virksomhet ved
                              sykehus mv., 

overslagsbevilgning

2 042 346 000

78

Tilskudd til forskning og nasjonale
                              medisinske kompetansesentre, 

kan overføres

832 312 000

79

Helse- og rehabiliteringstjenester for
                              sykemeldte, 

kan overføres

478 048 000

81

Tilskudd til store byggeprosjekter, 

kan overføres

652 543 000

82

Investeringslån

1 075 812 000

83

Opptrekksrenter for lån fom. 2008, 

overslagsbevilgning

120 000 000

86

Driftskreditter

7 300 000 000

737

Kreftregisteret

70

Tilskudd

87 496 000

742

Kontrollkommisjonene og andre utgifter
                              under psykisk helsevern

 1

Driftsutgifter

35 610 000

70

Tilskudd

2 055 000

743

Statlige stimuleringstiltak for psykisk
                              helse

21

Spesielle driftsutgifter, 

kan overføres

23 015 000

62

Tilskudd til psykisk helsearbeid i
                              kommuner, 

kan overføres

94 900 000

70

Kompetanse, utredninger og
                              utviklingsarbeid, 

kan overføres

418 162 000

73

Tilskudd til arbeid med vold og
                              traumatisk stress, 

kan overføres

114 966 000

75

Tilskudd til styrking av psykisk
                              helsevern, 

kan overføres

44 625 000

744

Tvungen omsorg for psykisk
                              utviklingshemmede

70

Fagenhet for tvungen omsorg

53 741 000

750

Statens legemiddelverk

 1

Driftsutgifter

185 793 000

45

Større utstyrsanskaffelser og
                              vedlikehold, 

kan overføres

4 016 000

751

Apotekvesenet og legemiddelfaglige tiltak

21

Spesielle driftsutgifter, 

kan overføres

11 788 000

70

Tilskudd

50 753 000

760

Utredningsvirksomhet mv.

21

Spesielle driftsutgifter, 

kan nyttes under post 70

21 160 000

70

Tilskudd, 

kan nyttes
                                 under post 21

4 070 000

761

Tilskudd forvaltet av Helsedirektoratet

21

Spesielle driftsutgifter, 

kan nyttes under post 79

147 744 000

60

Tilskudd til omsorgstjenester, 

kan overføres

161 584 000

61

Tilskudd til vertskommuner

941 098 000

63

Tilskudd til rusmiddeltiltak, 

kan overføres

256 578 000

66

Tilskudd til brukerstyrt personlig
                              assistanse

79 767 000

67

Tilskudd til særskilte utviklingstiltak

35 738 000

70

Frivillig rusmiddelforebyggende arbeid
                              mv., 

kan overføres

130 544 000

71

Tilskudd til frivillig arbeid

18 708 000

72

Tilskudd til Landsbystiftelsen

61 636 000

73

Tilskudd til døvblinde og døve

11 819 000

75

Kompetansetiltak

4 710 000

76

Tilskudd til opphold i institusjon for
                              eldre med særskilte behov

7 477 000

77

Kompetansesentra mv.

92 914 000

79

Andre tilskudd, 

kan
                                 nyttes under post 21

12 206 000

2711

Spesialisthelsetjenester mv.

70

Refusjon spesialisthjelp

1 264 100 000

71

Refusjon psykologhjelp

182 000 000

72

Refusjon tannlegehjelp

1 320 000 000

76

Private laboratorier og røntgeninstitutt

369 000 000

2751

Legemidler mv.

70

Legemidler

7 655 600 000

71

Legeerklæringer

11 000 000

72

Sykepleieartikler

1 285 000 000

2752

Refusjon av egenbetaling

70

Refusjon av egenbetaling, egenandelstak 1

3 762 500 000

71

Refusjon av egenbetaling, egenandelstak 2

197 000 000

2755

Helsetjeneste i kommunene mv.

62

Tilskudd til fastlønnsordning
                              fysioterapeuter, 

kan nyttes under post 71

220 000 000

70

Refusjon allmennlegehjelp

3 083 500 000

71

Refusjon fysioterapi, 

kan nyttes under post 62

1 768 000 000

72

Refusjon jordmorhjelp

39 000 000

73

Kiropraktorbehandling

80 000 000

75

Logopedisk og ortoptisk behandling

76 000 000

2790

Andre helsetiltak

70

Bidrag, lokalt

285 000 000

Totale utgifter

131 308 124 000

Inntekter

3703

Internasjonalt samarbeid

 3

Refusjon fra Utenriksdepartementet

18 270 000

3710

Nasjonalt folkehelseinstitutt

 2

Diverse inntekter

146 586 000

 3

Vaksinesalg

105 300 000

3715

Statens strålevern

 2

Salgs- og leieinntekter

1 818 000

 5

Oppdragsinntekter

40 117 000

3716

Statens institutt for rusmiddelforskning

 2

Oppdragsinntekter

2 112 000

3720

Helsedirektoratet

 2

Salgs- og leieinntekter

2 332 000

 4

Gebyrinntekter

1 457 000

3722

Norsk pasientskadeerstatning

 2

Diverse inntekter

1 131 000

50

Premie fra private

3 500 000

3723

Pasientskadenemnda

50

Premie fra private

500 000

3724

Statens autorisasjonskontor for
                              helsepersonell

 2

Gebyrinntekter

17 923 000

3725

Nasjonalt kunnskapssenter for
                              helsetjenesten

 3

Oppdragsinntekter

120 000

3732

Regionale helseforetak

80

Renter på investeringslån

540 000 000

85

Avdrag på investeringslån f.o.m. 2008

25 000 000

86

Driftskreditter

1 300 000 000

3750

Statens legemiddelverk

 2

Diverse inntekter

1 916 000

 4

Registreringsavgift

111 215 000

 6

Refusjonsavgift

2 412 000

3751

Apotekvesenet og legemiddelfaglige tiltak

 3

Tilbakebetaling av lån

171 000

Totale inntekter

2 321 880 000

II 

Merinntektsfullmakter

Stortinget samtykker i at Helse- og omsorgsdepartementet i 2009 kan: 

overskride bevilgningen under

mot tilsvarende merinntekter
                           under

kap. 700 post 1

kap. 3700 post 2

kap. 703 postene 21, 60 og 70

kap. 3703 post 3

kap. 710 post 1

kap. 3710 post 2 

kap. 710 post 21

kap. 3710 postene 2 og 3 

kap. 715 postene 1 og 21

kap. 3715 postene 2 og 5

kap. 716 post 1

kap. 3716 post 2

kap. 720 postene 1 og 21

kap. 3720 postene 2 og 4

kap. 721 post 1

kap. 3721 postene 2 og 4

kap. 722 post 1

kap. 3722 post 2 og 50

kap. 723 post 1

kap. 3723 post 50

kap. 724 post 1

kap. 3724 post 2

kap. 725 post 1

kap. 3725 post 3

kap. 729 post 1

kap. 3729 post 2

kap. 750 post 1

kap. 3750 post 2

III 

Bestillingsfullmakt

Stortinget samtykker i at Helse- og omsorgsdepartementet i 2009 kan foreta
                  bestillinger ut over gitte bevilgninger, men slik at samlet ramme for nye
                  bestillinger og gammelt ansvar ikke overstiger følgende beløp: 

Kap.

Post

Betegnelse

Samlet ramme

710

Nasjonalt folkehelseinstitutt

21

Spesielle driftsutgifter

180 mill. kroner

IV 

Tilsagnsfullmakt

Stortinget samtykker i at Helse- og omsorgsdepartementet i 2009 kan gi tilsagn ut
                  over gitte bevilgninger, men slik at samlet ramme for nye tilsagn og gammelt
                  ansvar ikke overstiger følgende beløp: 

Kap.

Post

Betegnelse

Samlet ramme

761

Tilskudd forvaltet av Helsedirektoratet

60

Tilskudd til omsorgstjenester

1 mill. kroner

V 

Diverse fullmakter

Stortinget samtykker i at: 

1. Helse- og omsorgsdepartementet i 2009 kan gi de regionale helseforetakene
                        inntil 7,3 mrd. kroner i driftskreditt, men slik at utestående lån ved
                        utgangen av 2009 ikke skal overstige 6 mrd. kroner. 

2. Helse- og omsorgsdepartementet gis fullmakt til å oppheve den klausul som
                        er knyttet til begrensninger i avståelse og bruk av eiendommen Eg sykehus,
                        gnr. 150 bnr. 1768, i Kristiansand kommune. 

3. investeringslån og driftskredittrammen til regionale helseforetak
                        aktiveres i statens kapitalregnskap. 

 Det er Arbeiderpartiet, Sosialistisk Venstreparti og Senterpartiet som står bak
                     innstillingen. Presidenten har forstått det slik at Fremskrittspartiet og Høyre
                     vil stemme imot innstillingen på disse romertallene, og at Kristelig Folkeparti
                     og Venstre nå vil støtte innstillingen. – Det stemmer. 

Votering:

Komiteens innstilling ble bifalt med 68 mot 36 stemmer.

(Voteringsutskrift kl. 20.47.34)

Videre var innstilt: 

VI 

Stortinget ber Regjeringen sørge for at avtalene som regionale helseforetak inngår
                  med private og ideelle institusjoner, har lengre varighet, for eksempel 6 pluss 2
                  pluss 2 år. 

VII 

Stortinget ber Regjeringen sørge for at det er kapasitet ved psykiatriske
                  sikkerhetsavdelinger i alle landets helseregioner som på kort varsel kan ta imot
                  psykisk syke innsatte fra fengselsvesenet. 

VIII 

Stortinget ber Regjeringen komme til Stortinget med forslag om ny
                  finansieringsmodell som fremmer bedre samhandling innenfor psykiske
                  helsetjenester, og som sikrer pasienten et sammenhengende behandlingsforløp. 

IX 

Stortinget ber Regjeringen foreta en utredning som viser om det er iverksatt
                  effektive tiltak for å rette opp de kritikkverdige forholdene som fremkom i
                  Riksrevisjonens undersøkelse Rapport 3:7 (2006–2007), og om tiltakene har ført til
                  mer likeverdige tjenester i hele landet. 

X 

Stortinget ber Regjeringen sørge for at det opprettes brukerstyrte
                  behandlingsplasser ved de distriktspsykiatriske sentrene i hele landet. 

XI 

Stortinget ber Regjeringen om at det på bakgrunn av resultatene i rapporten som
                  skal evaluere Opptrappingsplanen for psykisk helse som skal fremlegges i
                  satsbudsjettet for 2010, fremmes forslag til konkrete tiltak for å nå de
                  opprinnelige målene i opptrappingsplanen. 

 Her er det Fremskrittspartiet, Høyre, Kristelig Folkeparti og Venstre som står
                     bak innstillingen. Arbeiderpartiet, Sosialistisk Venstreparti og Senterpartiet
                     går imot. 

Votering:

Komiteens innstilling ble med 55 mot 49 stemmer ikke bifalt.

(Voteringsutskrift kl. 20.48.05)

Videre var innstilt: 

XII 

Stortinget ber Regjeringen utrede behov og forankring av et tverrfaglig psykisk
                  helsearbeid i kommunene. 

XIII 

Stortinget ber Regjeringen i presentasjon av KOSTRA-tall og rapporteringen av
                  antall ansatte i omsorgssektoren synliggjøre hvordan sykefraværet har utviklet seg
                  parallelt. 

 Her står hele komiteen bak innstillingen. 

Votering:

Komiteens innstilling ble enstemmig bifalt.


                    
                    

 Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Forslagsstillerne har i Dokument nr. 8:106 for 2007–2008
                  tatt opp en rekke utfordringer om svangerskapsomsorg, om et tryggere fødetilbud og
                  en bedre oppfølging i barseltida. Komiteen er veldig positiv til at disse
                  problemstillingene blir satt på den politiske dagsordenen. 

Når regjeringspartiene har valgt å stå utenfor flertallsmerknaden fra komiteen, er
                  grunnen ganske logisk, for Regjeringen skal på nyåret legge fram en
                  stortingsmelding med det hyggelige navnet «En gledelig begivenhet».
                  Regjeringspartiene ønsker en best mulig behandling av den viktige saken, og vi
                  mener absolutt at vi ikke oppnår det ved å behandle disse spørsmålene stykkevis og
                  delt. For regjeringspartiene vil det være naturlig å se representantforslaget, som
                  jo inneholder veldig mange viktige og relevante problemstillinger, sammen med
                  stortingsmeldingen. 

Vi forstår at opposisjonen er utålmodig. Det kan det jo hende at vi også er, men
                  det må være realiteten og viljen til å komme fram til de beste resultatene som må
                  være styrende i denne saken også. Vi tror at den stortingsmeldingen vil favne
                  langt bredere og omhandle langt mer enn det som er nedfelt i
                  representantforslaget. Nå kunne jeg ha valgt å kommentere forslagene, men jeg
                  velger det bort. I meldingen som kommer på nyåret, regner vi i regjeringspartiene
                  med at alle de utfordringene vil være en del av en omfattende stortingsmelding. Vi
                  gleder oss veldig til å jobbe med den stortingsmeldingen sammen med
                  forslagsstillerne og sammen med resten av opposisjonen. Derfor håper vi jo at
                  forslagene ikke blir nedstemt i salen. 

 Jeg håper regjeringspartiene er like utålmodige som oss, for allerede i 2006
                  varslet Regjeringen at de ville legge fram en handlingsplan for en bedre
                  svangerskaps-, fødsels- og barselomsorg. Etter to år ble det i vår klart at det
                  ikke ble noen handlingsplan, men det ble senere varslet en stortingsmelding som
                  skulle komme i høst – nå er den utsatt til utpå nyåret. Dette er bakgrunnen for at
                  Høyre allerede i april fremmet forslag med 13 konkrete tiltak for å få fortgang i
                  arbeidet med å bedre fødetilbudet. 

Statens helsetilsyn dokumenterte i 2006 en kvalitetssvikt i svangerskaps- og
                  fødselsomsorgen. Også Jordmorforeningen, Legeforeningen og brukerorganisasjoner
                  har slått alarm i lang tid. Som alle er kjent med, la medlemmene av Nasjonalt råd
                  for fødselsomsorg, som bestod av landets fremste fagfolk på området, ned sine verv
                  i protest i november 2007 på grunn av mangelfull oppfølging av fødselsomsorgen fra
                  Regjeringens side. 

Høyre og andre partier har flere ganger tatt opp saken i Stortinget. Problemene er
                  vel kjent: sommerstengte fødeavdelinger, nedleggelse av fødestuer, for liten
                  kapasitet og overfylte fødeavdelinger, rapporter om nestenulykker og en stor
                  økning av avviksmeldinger ved fødeavdelingene, og mangel på jordmødre både ved
                  fødeavdelingene og i kommunehelsetjenesten. 

Jeg vet ikke om noe annet område innen helsetjenesten hvor man stenger
                  akuttavdelinger eller reduserer bemanningen når pasienttilstrømningen er størst.
                  Det er det som skjer innen fødselsomsorgen. Det mener jeg er både uforsvarlig og
                  uverdig, og det må det rett og slett bli slutt på. 

Riktignok er Norge er et av verdens beste land å føde i, men det er dokumentert at
                  det fortsatt er mye som må rettes på for å sikre et godt og forsvarlig tilbud til
                  alle. Mangel på et faglig forsvarlig tilbod kan ha dramatiske og tragiske følger
                  for dem det gjelder. Det er svært små marginer i fødselsomsorgen. Det kan jeg
                  underskrive på fra mine 20 år som jordmor. 

Høyre fremmer i dag 13 konkrete forslag som har full støtte i fagmiljøene og i
                  brukerorganisasjonene. Tiden tillater ikke at jeg går inn på de enkelte forslag,
                  men det er et par forhold jeg vil utdype. For det første gjelder det manglende
                  kapasitet ved enkelte fødeavdelinger i forbindelse med ferieavvikling, som fagfolk
                  har beskrevet som uforsvarlig. Også ved ordinær drift fører manglende samsvar
                  mellom dimensjonering av fødetilbudet og det reelle behovet til svikt i
                  fødetilbudet, mer stress og mangelfull oppfølging av fødekvinner, som ifølge
                  fagfolk kan føre til komplikasjoner. Det er meget alvorlig, og jeg håper at
                  statsråden tar denne situasjonen på alvor og i kraft av sin eierrolle pålegger de
                  regionale helseforetakene å sikre bedre kapasitet og kvalitet på tilbudet både ved
                  ferieavvikling og ved ordinær drift. Jeg vil sterkt oppfordre statsråden, når han
                  er på sine reiserunder i Helse-Norge, til å ta en tur innom fødeavdelingene og
                  snakke med jordmødrene, snakke med legene og med de tillitsvalgte. Han vil få helt
                  andre inntrykk enn om han bare snakker med direktørene i helseforetakene. Det er
                  min klare oppfatning og erfaring etter å ha hospitert ved flere fødeavdelinger
                  både i vår og i sommer. 

Det andre gjelder følgetjenesten. En god følgetjeneste er avgjørende for å sikre
                  trygghet og forsvarlighet for fødekvinner som har lang reisevei til
                  fødeavdelingen. Høyre foreslår at det innføres en individuell rett til kvalifisert
                  følgetjeneste for fødekvinner med mer enn en times reisevei til fødeavdelingen,
                  dersom det ut fra en faglig vurdering er nødvendig, og dersom kvinnen av
                  trygghetsgrunner ønsker det. 

Det er også viktig å få utarbeidet en plan for å styrke jordmortjenesten i
                  kommunene både når det gjelder kvalitet og kapasitet. Og det er nødvendig å
                  etablere tilskuddsordninger som legger til rette for forsøk med ulike modeller for
                  en helhetlig oppfølging gjennom svangerskaps-, fødsels- og barseltid. 

Jeg håper nå på konkrete signaler fra statsråden om hva han vil gjøre for å bedre
                  svangerskaps- og fødselsomsorgen, og at han her i salen kan gi noen positive
                  tilbakemeldinger – håper jeg – på de forslagene som foreligger. 

Til slutt tar jeg opp vårt forslag og anbefaler innstillingen. 

 Representanten Sonja Irene Sjøli har tatt opp det forslaget hun refererte til. 

Før statsråden får ordet, vil presidenten gi ordet til Gunn Olsen. 

 Jeg var litt kjapp på labben. Jeg skulle på vegne av regjeringspartiene ha tatt
                  opp det forslaget fra mindretallet som ligger i innstillingen. 

 Representanten Gunn Olsen har tatt opp det forslaget hun refererte til. 

 Jeg har lyst til å starte med å si at jeg forstår at Stortinget er utålmodig når
                  det gjelder dette området, og at man nå ønsker å få et dokument fra Regjeringen
                  slik at man kan få en helhetlig gjennomgang av svangerskaps-, fødsels- og
                  barselsomsorgen i Norge. 

I departementet og Regjeringen er vi helt i sluttfasen av arbeidet med den
                  stortingsmeldingen som har vært omtalt tidligere i debatten. Vi tar sikte på å
                  legge den fram i slutten av januar eller i månedsskiftet januar/februar. Jeg kan
                  forsikre at det akter vi å gjøre. Da får Stortinget rett etter den velfortjente
                  juleferien anledning til å ta en debatt om denne saken i sin fulle bredde. Jeg ber
                  om forståelse for at jeg vil konkludere i den meldingen, som altså ligger bare
                  noen uker fram i tid. 

Det jeg kan forsikre representanten Sjøli om, er at flere av forslagene i
                  innstillingen absolutt er forslag vi vurderer som viktige og gode innspill i
                  debatten. Vi vil i meldingen langt på vei følge forslagene helt eller delvis. Nå
                  skal ikke jeg blande meg opp i hvordan Stortinget voterer, men det er klart at vi
                  med stor interesse vil se på disse forslagene når vi i løpet av de kommende ukene
                  går de siste rundene i arbeidet med meldingen, og håper at vi får god anledning
                  til det. 

 Det blir replikkordskifte. 

 Jeg vil komme tilbake til forslagene, men jeg har en utfordring til statsråden. 

Flere fødeavdelinger landet rundt har blitt stengt eller hatt redusert drift i
                  juni, juli og august på grunn av økonomiske innsparinger de siste tre årene, til
                  tross for at tidligere helseminister Brustad her i Stortinget ved flere
                  anledninger uttalte at ingen fødeavdelinger skulle stenge på grunn av økonomi.
                  Fødeavdelingen ved St. Olavs Hospital i Trondheim var sist sommer et skrekkens
                  eksempel. Jeg vil tro at statsråden er vel kjent med de uverdige og uforsvarlige
                  forholdene som mange fødende kvinner ble utsatt for. 

Vi forventer selvfølgelig at gravide og fødende ikke blir utsatt for de samme
                  problemene når vi nærmer oss sommeren. Mitt spørsmål til statsråden er: Hva vil
                  han nå gjøre for å sikre et faglig forsvarlig fødetilbud ved landets
                  fødeavdelinger til sommeren? Kan han garantere at ingen fødeavdelinger skal stenge
                  eller redusere driften på grunn av økonomiske innsparinger? Vi vet nå omtrent hvor
                  mange som skal føde i juni, juli og august. Det må være mulig å planlegge bedre
                  enn det har vært gjort de siste tre årene. 

 Jeg er enig i at det er veldig få grunner til å stenge fødeavdelinger sommerstid
                  med begrunnelse i økonomi. Jeg tillater meg faktisk å stille meg veldig tvilende
                  til hvor mye økonomi det er i det. Det eneste forbeholdet jeg må ta når jeg
                  svarer, gjelder noe jeg opplever når jeg er ute og reiser og besøker
                  fødeavdelinger – noe som både er hyggelig og interessant – nemlig at mange, både
                  jordmødre og leger, er bekymret for muligheten til å ha et faglig forsvarlig
                  opplegg på sommerstid. Det skal avvikles ferier, og det skal ofte inn vikarer
                  under ferieavviklingen, og det er så ymse kvalitet på dem det er mulig å skaffe
                  som vikarer. Hvis det er utgangspunktet, mener jeg at det av hensyn til de fødende
                  må være reelt å diskutere om det er riktig å kjøre en vikarstyrt avdeling, eller
                  finne andre løsninger. 

 Flere har ikke bedt om ordet til replikk. 

De talere som heretter får ordet, har en taletid på inntil 3 minutter. 

 Jeg er enig med statsråden i det han nå sa i replikkordvekslingen, at hvis det
                  ikke er nok kvalifiserte folk til å bemanne en fødeavdeling på sommerstid, må man
                  vurdere redusert drift eller kanskje stenging i perioder. 

Når vi ser tilbake på de to–tre siste sommerne, har sykehusenes hovedbegrunnelse i
                  slike saker vært økonomisk innsparing. Det gjelder St. Olavs Hospital, og det
                  gjelder flere andre fødeavdelinger. 

Så til statsrådens innlegg når det gjelder selve forslaget. Jeg synes at han gir
                  veldig mange positive signaler. Nå har dette forslaget ligget i Stortinget i et
                  halvt år. Jeg vil tro at departementet har vært kjent med innholdet, slik at de
                  underveis har hatt muligheten til å vurdere det. Statsråden sa jo også at det var
                  gode innspill, og at de langt på vei, helt eller delvis, er tatt med i
                  stortingsmeldingen. Det synes jeg er veldig positive signaler, så jeg vil gjøre om
                  forslaget til oversendelsesforslag. Vi ser fram til at stortingsmeldingen kommer,
                  og at vi får en grundig gjennomgang av svangerskaps-, fødsels- og barselsomsorgen.
               

 Representanten Sonja Irene Sjøli har gjort om forslaget til et
                  oversendelsesforslag. Forslaget vil bli behandlet deretter. 

Flere har ikke bedt om ordet til sak nr. 2. 

(Votering se side 1237) 





                    

 Under debatten er det satt fram to forslag. Det er 

forslag nr. 1, fra Gunn Olsen på vegne av Arbeiderpartiet, Sosialistisk
                           Venstreparti og Senterpartiet 

forslag nr. 2, fra Sonja Irene Sjøli på vegne av Fremskrittspartiet,
                           Høyre og Kristelig Folkeparti 

Forslag nr. 2, fra Fremskrittspartiet, Høyre og Kristelig Folkeparti, er under
                     debatten omgjort til et oversendelsesforslag. Forslaget lyder i endret form: 

«Det henstilles til Regjeringen å 

 1. Kartlegge jordmødrenes arbeidssituasjon, herunder omfanget av
                           nattevakter og belastninger knyttet til følgetjeneste. 

 2. Gjennomføre Stortingets vedtak om en differensiert og desentralisert
                           fødselsomsorg.» 

Presidenten foreslår at forslaget oversendes Regjeringen uten
                     realitetsvotering. – Det anses vedtatt. 

Det er Fremskrittspartiet, Høyre, Kristelig Folkeparti og Venstre som står bak
                  innstillingen. Det voteres alternativt mellom innstillingen og forslag nr. 1, fra
                  Arbeiderpartiet, Sosialistisk Venstreparti og Senterpartiet. Forslag nr. 1 lyder: 

«Dokument nr. 8:106 (2007–2008) – representantforslag fra
                     stortingsrepresentantene Sonja Irene Sjøli, Linda C. Hofstad Helleland og
                     Olemic Thommessen om en bedre svangerskapsomsorg, et tryggere fødetilbud og
                     bedre oppfølging i barseltiden – vedlegges protokollen.» 

 (fra salen): Det er omgjort til et oversendelsesforslag. 

 Det var forslag nr. 2, men er det også forslag nr. 1? 

 (fra salen): Hele innstillingen. 

 Alle forslagene er omgjort til oversendelsesforslag. Det betyr, så vidt jeg kan
                     skjønne, at hele komiteen står bak innstillingen om at det vedlegges
                     protokollen. 

 Da betyr det at forslag nr. 1 også skal omgjøres til oversendelsesforslag. Er
                     Arbeiderpartiet enig i det? – Gunn Olsen. 

 (fra salen): Forslag nr. 1 må det voteres over. 

 Ja, da er det rett og slett å stemme over innstillingen. 

 (fra salen): Innstillingen skal oversendes. Forslag nr. 1 skal det voteres
                     over. 

 Under debatten som har vært, har det kommet så mange positive signaler knyttet
                     til at det som står i innstillingen, vil bli tatt opp i en ny sak fra
                     Regjeringen over nyttår, at hele komiteen står bak at saken skal vedlegges
                     protokollen, altså alle vil stemme for forslag nr. 1. 

 Da voteres det over forslag nr. 1. 

Votering:

Forslaget fra Arbeiderpartiet, Sosialistisk Venstreparti og Senterpartiet
                     ble enstemmig bifalt.

 Komiteens innstilling til vedtak blir da å oversende Regjeringen og lyder i
                     endret form: 

Det henstilles til Regjeringen å: 

1. Utarbeide en plan for å styrke jordmortjenesten i kommunene, både når
                           det gjelder kvalitet og kapasitet. Økonomiske stimuleringsordninger må
                           vurderes, og det må legges til rette for interkommunalt samarbeid. 

2. Pålegge de regionale helseforetakene å dimensjonere kapasiteten i
                           fødetilbudet i henhold til fødselstallene, for å sikre god kapasitet og
                           reell valgfrihet med hensyn til fødested. 

3. Pålegge de regionale helseforetakene å heve kvaliteten i fødetilbudet.
                        

4. Innføre nye kvalitetsindikatorer for fødetilbudet. 

5. Pålegge de regionale helseforetakene å sikre at fødetilbud så langt
                           som mulig skal holdes åpent også i ferietiden. 

6. Utarbeide retningslinjer som sikrer at kvinner i aktiv fødsel har
                           tilbud om å ha jordmor eller annen kvalifisert fødselshjelper til stede.
                        

7. Fremlegge lovforslag som sikrer en individuell rett til kvalifisert
                           følgetjeneste, lege eller jordmor, for gravide som har mer enn én times
                           reisevei til fødestedet, og som har behov for slik tjeneste. 

8. Etablere samarbeidsavtaler mellom helseforetak og kommuner for å sikre
                           et godt tilbud om oppfølging i barseltiden. 

9. Etablere tilskuddsordninger som legger til rette for forsøk med ulike
                           modeller for helhetlig oppfølging gjennom svangerskap, fødsel og
                           barseltid. 

10. Utarbeide informasjonsmateriell om psykisk helse til alle gravide.
                           Informasjonen må også formidles på minoritetsbefolkningens språk og
                           muntlig til dem som har behov for dette. 

11. Styrke hjelpetiltakene for gravide og småbarnsforeldre med psykiske
                           problemer og andre helsemessige eller rusrelaterte problemer. 


                    
                    

 Unnskyld stemmen, men midt i helsedebatten ble presidenten forkjølet. 

Etter ønske fra helse- og omsorgskomiteen vil presidenten foreslå at taletiden
                  blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Jeg håper forkjølelsen går fort over. Det er litt kjølig her
                  inne, men vi må ta vår del av ansvaret for miljøet, vi også. Det handler om å tåle
                  litt. 

Forutsigbarhet for drift, vedlikehold og investeringer er av stor betydning også
                  for norske sykehus. Derfor er intensjonene med forslaget fra Fremskrittspartiet
                  bra, siden det er et ønske om nettopp å øke forutsigbarheten. 

Likevel er det innenfor dagens system mulig å gi en slik forutsigbarhet. Endringer
                  kan varsles i god tid på forhånd, før sykehusenes budsjetter legges. Dersom
                  Stortinget hadde behandlet sykehusene gjennom en egen sykehusproposisjon, etter
                  modell fra kommuneproposisjonen, som behandles før sommeren, er det klart at noen
                  flere føringer nok kunne vært lagt tidligere enn hva tilfellet er i dag. Men
                  likevel: Alle partiene, utenom Fremskrittspartiet, mener at dersom
                  spesialisthelsetjenesten ble tatt ut og behandlet for seg, ville dette kunne
                  svekke målet om helhetlige helsetjenester ytterligere, siden
                  spesialisthelsetjenesten og kommunehelsetjenesten ikke ville blitt sett nok i
                  sammenheng. Dette ville være uheldig, og det er hovedgrunnen til at ingen andre
                  partier slutter seg til Fremskrittspartiets forslag. Derfor går alle partier
                  utenom Fremskrittspartiet inn for at representantforslaget vedlegges protokollen.
               

 (komiteens leder) Spesialisthelsetjenesten er et av de største kapittelområdene i
                  de årlige statsbudsjettene. For 2009 vil bevilgningene til de regionale
                  helseforetakene utgjøre mer enn 102,5 milliarder kr. Endrede rammebetingelser som
                  vil kunne bli foretatt i slutten av desember og gjøres gjeldende fra 1. januar,
                  vil føre til at sykehusene ikke gis mulighet for langsiktig økonomistyring. 

Denne sektoren har vært og er fortsatt under store omstillinger og endringer. Det
                  vil også i framtiden være store endringer på dette feltet, spesielt sett i lys av
                  de tekniske og medisinske framskrittene som gjøres, samt endringer i den
                  geografiske og aldersmessige sammensetningen av befolkningen. Politiske
                  beslutninger fra år til år vil også i stor grad påvirke hva et sykehus har av
                  investeringer, enten det er beslutninger av finansiell art eller strukturelle
                  endringer. Dette har medført at langsiktig planlegging og omstilling har vært
                  vanskelig å gjennomføre i praksis, all den tid sektoren med dagens system kan
                  risikere at det gis 14 dagers frist til å forberede seg på de endringene som
                  vedtas i Stortinget – dette i ytterste konsekvens. 

Det er behov for en egen sykehusproposisjon som hvert år legges fram før sommeren,
                  da dette vil kunne bedre muligheten for og evnen til å planlegge de nødvendige og
                  ønskelige endringene for påfølgende år. Ett element er ISF-andelen, som de siste
                  årene faktisk har variert fra år til år i en periode. En sykehusproposisjon vil
                  kunne bidra til at rekruttering til ledige stillinger, eventuelt opphør av
                  unødvendige stillinger, for det kommende år gjøres enklere. Dagens situasjon med
                  rekrutteringsproblemer i sektoren samt en oppsigelsestid på seks måneder ville
                  vært mindre problematisk dersom man på forsommeren året før budsjettperioden hadde
                  fått de nødvendige signalene til å fatte de grep som kreves for å imøtekomme det
                  bemanningsbehovet en ser seg tjent med i det kommende år. 

Når det gjelder behovet for vedlikehold, nyinvesteringer og strukturendringer på
                  eksisterende bygningsmasse og utstyr, vil dette også være enklere å gjennomføre
                  dersom man får på plass en egen proposisjon som avspeiler de politiske
                  forventningene til oppnådd resultat. 

Det har vært framhevet her at dersom man får på plass en egen sykehusproposisjon,
                  vil det bl.a. være problematisk å kunne se kommunehelsetjenesten og
                  spesialisthelsetjenesten i sammenheng. Videre har det tidligere i dag blitt påpekt
                  at det blir vanskelig å styre ressursene inn mot kommunehelsetjenesten med en
                  årlig sykehusproposisjon. Nei, det er akkurat motsatt! La oss gå noen få år
                  tilbake i tid, til da vi hadde mindretallsregjering. Da kunne man oppleve at man i
                  desember måned endret f.eks. ISF-andelen eller andre ting i budsjettet som fikk
                  konsekvenser allerede fra 1. januar. Da er det vanskelig å kunne planlegge disse
                  endringene. Derfor fikk vi også store etterslep ved å fange opp de vedtakene som
                  ble fattet. 

Saksordføreren var også inne på problemene mellom kommunehelsetjenesten og
                  spesialisthelsetjenesten. Ja, det er underlig, for kommunen har jo sin årlige
                  proposisjon, som blir fremmet før sommeren. Da ville det vært naturlig at også
                  sykehusene hadde hatt det planleggingsverktøyet som kommunene har. Vi snakker om
                  en svært stor virksomhet. Vi snakker om svært mange ansatte, som nærmest til
                  enhver tid i de senere årene har vært utsatt for omstillinger. Det har også vært
                  et ønske fra sykehusdirektører og andre i helsevesenet å få på plass et bedre
                  økonomisk styringsverktøy. Det er manglende pr. i dag, og det hadde vært ønskelig
                  om man hadde fått det på plass. 

Jeg ser imidlertid at Fremskrittspartiet er det eneste partiet som i dag ønsker å
                  få på plass et slikt økonomisk styringsverktøy for å kunne planlegge virksomhet og
                  investering for framtiden. Jeg aksepterer selvfølgelig at det pr. dags dato ikke
                  er flertall for det, men fremmer forslaget og håper at en i hvert fall på et
                  senere tidspunkt vil kunne slutte seg til det. Jeg tror faktisk at sykehusene og
                  helsetjenestene generelt sett har behov for flere verktøy å styre etter. 

 La meg aller først på vegne av helse- og omsorgskomiteen få ønske presidenten god
                  bedring! De helseplagene som har rammet presidenten, bekrefter vel den sannhet at
                  det forholder seg med helsen som med været: Jo mer man snakker om det, desto verre
                  blir det. 

Jeg antydet allerede i budsjettdebatten tidligere i dag Høyres syn på forslaget om
                  en egen sykehusproposisjon, men vil gjerne utdype det litt. Saken er jo den at
                  svært store deler av den norske befolkning lever i den villfarelse at helsevesenet
                  og spesialisthelsetjenesten er to navn på samme sak. Det henger sammen med at
                  sykehustjenesten er den del av helsevesenet som er gjenstand for kontinuerlig
                  mediebevåkning, og som hele tiden får kriseoppslag i mediene, særlig rundt
                  årsskiftet. Det skaper lett den feilaktige oppfatning at det er utelukkende i
                  spesialisthelsetjenesten det finnes problemer, og at det er utelukkende
                  spesialisthelsetjenesten som vet hvor skoen trykker. Jeg tror at vi er kommet så
                  langt i felles erkjennelse i denne sal at vi ser nødvendigheten av å korrigere det
                  bildet, og at vi ser nødvendigheten av å få folk til å forstå det som man har satt
                  på den enkle formel at «sykehuskrisen» må løses utenfor sykehusene. I den
                  sammenheng vil det å skille ut spesialisthelsetjenesten, gjøre den til gjenstand
                  for en egen årlig proposisjon til Stortinget, være å gå i stikk motsatt retning av
                  det det er grunn til å gjøre i dagens situasjon. 

Så vil jeg understreke at grunnen til at vi bruker en hel dag på å drøfte den
                  årlige budsjettproposisjonen, er jo nettopp at det er den som skal være
                  styringsverktøyet, det er der Regjeringen skal trekke opp linjene både for
                  kommende år og videre fremover, og begrunne hvorfor man ønsker å disponere midlene
                  slik man foreslår. Det er da Stortinget har anledning til å være enig eller uenig,
                  det er da vi har anledning til i budsjettinnstillingen å skrive inn våre egne
                  synspunkter på den overordnede styring, derunder styringen av
                  spesialisthelsetjenesten. Jeg tror ikke at det vil gi oss noe bedre styring eller
                  bedre styringsverktøy hvis man så å si svekker konsentrasjonen om arbeidet med den
                  årlige budsjettproposisjon for Helse- og omsorgsdepartementet og isteden begynner
                  å lage særproposisjoner. 

 Jeg skal være kort. Regjeringspartiene er enig i saksordførerens begrunnelse for
                  innstillingen, og også i det representanten Lønning var inne på. Jeg vil gjerne
                  legge til at selve formålet med representanten Nesviks forslag og innlegg i
                  forhold til å skape forutsigbarhet osv., tror jeg hele komiteen er enig om at vi
                  bør ivareta bedre. Men den langsiktigheten og forutsigbarheten har vi jo lagt opp
                  til at vi først og fremst skal skape gjennom Nasjonal helseplan, som også ligger
                  ved budsjettet denne gangen. Jeg er klar over at representanten Nesvik vil
                  innvende at den ikke er et slikt styringsredskap slik den er utformet nå, men
                  komiteen bør i sitt budsjettarbeid bestrebe seg på å gå nærmere inn i hvordan vi
                  vil utvikle helseplanen som det redskapet den bør være for å skape langsiktighet i
                  forhold til sykehusene, men også i forhold til det samlede helsevesenet, som
                  representanten Lønning var inne på. 

Når det gjelder andre store omlegginger som helsevesenet bør vite om før
                  budsjettet kommer, og at det er for sent senhøstes, må jo det ivaretas ved at
                  enhver regjering, når det kreves mer omfattende drøftinger og forberedelser, må ta
                  ansvar for å legge fram stortingsmeldinger og satsinger på en annen måte enn å
                  komme med det i budsjettet. Der har vi jo på alle sektorer stortingsmeldinger som
                  redskap. 

Det er heller ikke slik, som det var nevnt i begrunnelsen fra representanten
                  Nesvik, at ISF-satsene har hoppet opp og ned. De har vi holdt på stabilt 40-60 i
                  denne stortingsperioden, og det har regjeringspartiene stått for. 

Så tankegangen om å skape langsiktighet er det enighet om, men jeg tror vi nå skal
                  konsentrere oss om de redskapene vi har, og at komiteen også kan bidra mer der i
                  neste omgang, særlig i forhold til Nasjonal helseplan. 

 Jeg føler behov for å komme med noen synspunkter på det Stortinget nå diskuterer,
                  for jeg skjønner intensjonene bak forslaget fra representanten Nesvik m.fl. fra
                  Fremskrittspartiet. Representanten Nesvik har i sitt innlegg et poeng når han sier
                  at det er viktig at Stortinget får anledning til å drøfte helheten i Helse-Norges
                  utfordringer, og jeg er enig i at det viktigste dokumentet i så måte er St.prp.
                  nr. 1, altså budsjettet. Men vi må samtidig ta inn over oss at store deler av
                  Helse-Norges budsjett behandles i forbindelse med kommunalkomiteens innstilling.
                  Derfor kan man si at den debatten vi har i dag, ja den handler om Helse-Norges
                  utfordringer, men det budsjettet vi behandler, tar ikke opp i seg Helse-Norges
                  helhetlige utfordringer. Derfor tror jeg det er behov for at vi drøfter videre
                  hvordan Regjeringen skal kunne invitere Stortinget til en mer helhetlig,
                  overordnet debatt om hvilken vei Helse-Norge nå skal gå, at en f.eks. får
                  anledning til å drøfte om de største utfordringene nå ligger i å styrke
                  primærhelsetjenesten, hvilke deler av primærhelsetjenesten, om det skal gå på
                  bekostning av noe annet – altså i det hele tatt å ha en litt mer overordnet,
                  helhetlig prioriteringsdebatt. Derfor er det min intensjon å videreutvikle
                  Nasjonal helseplan på en sånn måte at jeg i hvert fall ikke nå vil utelukke at
                  Nasjonal helseplan neste gang f.eks. kan komme som en egen melding eller en egen
                  proposisjon til Stortinget – ikke nødvendigvis på høsten sammen med
                  statsbudsjettet, men i forkant av at vi tar de endelige rundene knyttet til
                  budsjettet. Det vil da ikke være på samme måte som kommuneproposisjonen, men det
                  vil i hvert fall være en anledning for Stortinget til å kunne delta i en
                  overordnet helsepolitisk debatt på et noe tidligere tidspunkt enn under
                  sluttbehandlingen av budsjettet. 

Uten at jeg nå kan love noe, jobber jeg med å se på muligheten for å kunne legge
                  fram en slik stortingsmelding eller stortingsproposisjon våren 2010, slik at vi
                  kan få en litt mer omfattende debatt etter at samhandlingsreformen er lagt fram,
                  så tidlig som mulig i neste stortingsperiode, slik at det kan danne grunnlaget for
                  det vi skal gjøre med Helse-Norge i de fire årene som da kommer. 

 Flere har ikke bedt om ordet til sak nr. 3. 

(Votering, se side 1238) 





                    

 Under debatten har Harald T. Nesvik satt fram et forslag på vegne av
                  Fremskrittspartiet. Forslaget lyder: 

«Stortinget ber Regjeringen innføre en ordning med en årlig sykehusproposisjon og
                  at den første fremmes for Stortinget i løpet av vårsesjonen 2009.» 

Det vil bli votert alternativt mellom dette forslaget og innstillingen fra komiteen. 

Komiteen hadde innstilt: 

Dokument nr. 8:124 (2007–2008) – representantforslag fra stortingsrepresentantene
                  Harald T. Nesvik, Per Egil Evensen og Jan-Henrik Fredriksen om innføring av en
                  årlig sykehusproposisjon – vedlegges protokollen. 

Votering:

Ved alternativ votering mellom komiteens innstilling og forslaget fra
                     Fremskrittspartiet ble innstillingen bifalt med 80 mot 23 stemmer.

(Voteringsutskrift kl. 20.53.00)


                    
                    

 Etter ønske frå utanrikskomiteen vil presidenten foreslå at lengste taletid for
                  innlegg av hovudtalarane frå kvar partigruppe og medlemer av Regjeringa blir sett
                  til 10 minutt, og for dei andre talarane til 5 minutt. 

Vidare vil presidenten foreslå at det blir gjeve anledning til replikkordskifte på
                  inntil tre replikkar med svar etter innlegg av hovudtalarane frå kvar partigruppe
                  og fem replikkar med svar etter innlegg frå medlemer av Regjeringa. 

– Det er vedteke. 

 (leiar i komiteen): Dagen i dag er historisk. I dag blir ein milepæl nådd. Gjennom
                  ein auke i løyvinga til internasjonal bistand på 17,5 pst. når me målet om at 1
                  pst. av nasjonalinntekta vår skal gå til dei fattigaste i verda. 

Gjennom vedtaket seinare i kveld kan nok eit punkt i Soria Moria-erklæringa
                  kryssast av som følgt opp. Det er bra, men likevel i dag den minst viktige sida
                  ved vedtaket. Det er ingen som lever av prosentsatsar. Likevel er løyvingane til
                  bistand sidan regjeringsskiftet auka med 38 pst., eller, endå viktigare, med 8,3
                  milliardar kr. 

Dette gjev Noreg ei større moglegheit til å bidra i kampen for ei meir rettferdig
                  verd og i kampen mot fattigdom. Norsk innsats reddar kvart år tusenvis av liv og
                  betrar livskvaliteten for svært mange innbyggjarar i dei fattige landa. 

Talet på personar som lever i absolutt fattigdom i verda, har heldigvis gått ned.
                  Men enno vil det likevel i overskodeleg framtid vera behov for bistand. Skal me ha
                  moglegheit til å nå FN sine tusenårsmål, må fleire gjera som Noreg og auka sine
                  løyvingar til bistand. Utan bistand vil utviklinga i verda stoppa opp, og
                  tusenårsmåla vil vera utanfor rekkevidd. 

Enkelte framstiller det som om bistand står i motstrid til andre tiltak for å få
                  til utvikling, og at stadig meir frihandel er einaste saliggjerande veg. Dette er
                  ikkje tilfellet. Samtidig er det sjølvsagt ikkje slik heller at bistand åleine er
                  nok. Bistand er likevel avgjerande viktig. I tillegg er det viktig å få på plass
                  eit meir rettferdig handelssystem, eit system med klare køyrereglar og
                  konfliktløysingsmekanismar. 

Særlege kvotar eller tollfridom for dei minst utvikla landa har vist at
                  marknadstilgang åleine ikkje er nok. Ein må ha noko å eksportera. Eit system for
                  godkjenning, kvalitetskontroll, marknadsføring, logistikk og transport er
                  avgjerande. Aid for Trade har vist seg å vera eit viktig hjelpemiddel. 

Anna form for kunnskapsoverføring er òg viktig, anten det gjeld å få på plass
                  fungerande lovverk, konsesjonsystem for naturressursar, skattelovgjeving eller
                  kontrollsystem. 

I tillegg er det viktig at utviklingsland får moglegheit til å utvikla eit eige
                  fungerande næringsliv. Manglande kapital er eit problem i mange land. Stor risiko
                  hindrar òg tilgang på utanlandsk privat kapital. Ulike ordningar som stiller med
                  risikovillig kapital, er derfor viktig. Norfund er eit svært viktig norsk
                  instrument for å få det til. Også ulike former for mikrokreditt er viktig. I
                  tillegg til kapital kan Norfund og andre bidra med kompetanseoverføring, kontakt
                  med andre internasjonale institusjonar og privat næringsliv. 

Det er i dag stor folkeleg oppslutning om norsk bistands- og utviklingspolitikk.
                  Skal denne oppslutninga stå ved lag, er det avgjerande viktig med kontroll og
                  oppfølging. Oppslag om pengar på avvegar, dårlege prosjekt og misbruk av midlar er
                  svært skadeleg. Betre kontroll er derfor viktig, og eg er glad for at det blir
                  auka fokus på dette, og at ein får auka ressursar til dette formålet. Det er òg
                  svært positivt at Riksrevisjonen har fokusert meir på dette området. Meir
                  overraskande er det at dette er eit av dei områda der Høgre kuttar. 

Korrupsjon og misbruk av bistandsmidlar er sjølvsagt verst for dei landa som blir
                  ramma. I mange land er korrupsjon så utbreidd at det er eit av dei største hinder
                  for utvikling. Det er derfor særleg viktig å fokusera på kampen mot korrupsjon og
                  på kontroll og transperens. 

Alt tyder på at det er dei minst utvikla landa og dei fattigaste og mest
                  marginaliserte folkegruppene som er og vil bli hardast ramma av klimaendringane.
                  Det er òg viktig at verda samlar seg om å føra ein aktiv og god klimapolitikk for
                  å bidra til ei positiv utvikling for dei fattigaste landa og deira innbyggjarar. 

Eit av dei største globale miljøproblema er avskoging. Mykje av denne avskoginga
                  skjer i utviklingsland. Manglande alternativt næringsgrunnlag er ein viktig årsak
                  til rovdrift på skogressursane. 

Norsk innsats mot avskoging i utviklingsland, for eit internasjonalt godkjent
                  system for bruk av skog i klimapolitikken og store økonomiske bidrag for å bevara
                  skog har mange positive verknader. 

I tillegg til å ta vare på det globale klimaet er dette viktig for lokalmiljøet.
                  Ved å ta vare på skogen tek ein òg vare på artsmangfaldet, tradisjonelle levemåtar
                  og lokal ressursutnytting. Internasjonale tiltak mot avskoging vil òg skapa
                  alternativt livs- og næringsgrunnlag. Norsk satsing på å bevara skog i
                  utviklingsland er god utviklingspolitikk. 

Eg er derfor ueinig med dei som prøver å gjera det til eit stort poeng at tiltak
                  mot avskoging er ein del av bistandsbudsjettet. Alle tiltak er sjølvsagt
                  ODA-godkjende ordningar, og satsinga på å bevara skogen går ikkje ut over meir
                  tradisjonell bistand som utdanning og helse. 

Eg er ein stor tilhengar av at Noreg skal ha fokus på dei områda der me har særleg
                  kunnskap, eller der me kan bidra utover det reint økonomiske. Eit slikt område er
                  energi. Olje for utvikling er eit viktig program og eit godt konsept for
                  kunnskapsoverføring. Men Noreg har òg særlege kunnskapar om fornybar energi,
                  særleg om vasskraft. 

Mangel på føreseieleg, stabil og rimeleg energitilgang, særleg på straum, er eit
                  stort problem i mange land. Dette er til hinder både for utviklinga av eit
                  levedyktig næringsliv og for ein fungerande offentleg sektor. Mange land baserer
                  seg i dag på import av dyr olje til lite effektive straumaggregat eller på
                  forureinande kol, sjølv om dei er rike på fornybare energiressursar. 

Etter mitt syn er dette eit område Noreg, med våre kunnskapar, burde ha fokusert
                  meir på. Kanskje burde me få eit nytt program som kunne heitt Rein energi for
                  utvikling – med særleg fokus på vasskraft. 

Med ny kunnskap og teknologi kan ein få til svært skånsam vasskraftutbygging
                  nesten utan inngrep, noko som kunne gjeve tilgang på rein, stabil og rimeleg
                  energi i mange utviklingsland, og som ville vera avgjerande viktig for å få til
                  vekst, utvikling og velstand for innbyggjarane i desse landa. Norske selskap,
                  særleg SN Power, men òg regionale energiselskap kan spela ei viktig rolle her. 

Òg når det gjeld utanriksforvaltninga, legg Regjeringa fram eit sterkt og
                  offensivt budsjett med ein vekst på over 10 pst. 

Nordområdesatsinga må halda fram. Ved å setja dette området høgare på den
                  nasjonale dagsordenen har Regjeringa bidrege til å auka den internasjonale
                  interessa for dei særlege utfordringane ein har i dette området, med tanke på både
                  tryggingspolitiske spørsmål, ressursutfordringar og klimaendringar. Det er viktig
                  for den vidare utviklinga i nord at me greier å få internasjonal merksemd om
                  området. 

Vår viktigaste partnar for å få til ei fredeleg og berekraftig utvikling i nord er
                  Russland. Det er viktig å samarbeida med Russland om så mange konkrete spørsmål
                  som råd er. Ressursspørsmål er særleg viktige i dette bilaterale samarbeidet. Å
                  bryta ned dei hindra som er for normal aktivitet over grensa, er òg veldig viktig.
                  Forhåpentleg kan nye visumreglar letta samkvemet mellom våre to land. Eg håpar òg
                  at arbeidet med særlege reglar for dei som bur i grenseområda, vil bera frukter.
                  Auka handel, kulturelt samarbeid, energi- og fiskerisamarbeid og auka turisme er
                  område som vil bidra til å binda våre to land tettare saman. 

Samtidig som me samarbeider med Russland om konkrete utfordringar, må Noreg gje
                  klar beskjed når det er utviklingstrekk i landet som me ikkje likar. Det gjeld
                  både den demokratiske utviklinga i Russland, Russland si framferd overfor tredje
                  land og russisk utanrikspolitikk generelt. Noreg stod saman med det internasjonale
                  samfunnet i sin kritikk av Russland sine krigshandlingar i Georgia i sommar. 

Lærdomen frå krigshandlingane mellom Russland og Georgia må vera at våpenbruk
                  ikkje er måten å løysa denne typen konfliktar på. Verst gjekk dette sjølvsagt ut
                  over dei som blei direkte ramma, men alle involverte var eigentleg taparar etter
                  krigen. Georgia leid store tap. Sjølv om Russland vann ein militær siger, har
                  landet òg lidd store økonomiske tap og ikkje minst eit enormt tap av omdømme. Det
                  skal kosta å bryta internasjonale spelereglar for konflikthandtering. 

Òg neste år vil oppdraget i Afghanistan vera det viktigaste for våre militære
                  styrkar i utlandet. Situasjonen i landet gjev grunn til uro. Me må ha ei brei
                  tilnærming når ein skal løysa utfordringane i det landet, og eg er glad for at det
                  er ein samla komité som sluttar opp om den strategien som Regjeringa har for sin
                  Afghanistan-politikk. 

 Det blir replikkordskifte. 

 Fra Arbeiderpartiets side hevdes det at det er viktig å bidra til at
                  utviklingsland kan skape vekst gjennom økt handel, at produksjon av varer og
                  tjenester er en forutsetning for handel, og at bearbeiding av råvarer skaper
                  grunnlag for arbeidsplasser og næringsklynger som er avgjørende for at land kan
                  klatre opp utviklingsstigen. 

Til tross for disse fagre ord ser vi sørgelig lite fra partiet når det gjelder
                  virkemidler for å få dette til. Man fortsetter i de samme gamle spor som ikke
                  virker. 

Skal man få til næringsutvikling, må det investeringer til. Opposisjonspartiene
                  fremmer i dag et fellesforslag om å få utredet dette nærmere. 

Hvorfor er man fra Arbeiderpartiets side motstander av å få dette utredet, all den
                  tid man så klart og tydelig sier at man er opptatt av næringsutvikling i
                  utviklingslandene? 

 Eg meiner at me i praktisk politikk har vist at me ønskjer ei brei tilnærming for
                  å bidra til at andre land skal få ei positiv utvikling i sin økonomi.
                  Marknadstilgang er eit av dei viktigaste tiltaka på dette området, og derfor har
                  denne regjeringa gjennomført spesielle lettar for ein god del land. 

Me ønskjer å satsa aktivt på Aid for Trade, og Noreg har vore ein aktiv pådrivar
                  for å få til ein ny handelsavtale gjennom WTO. Så på ei rekkje område vil Noreg
                  bidra til å få opp handelen. I tillegg til det vil bistanden vera avgjerande
                  viktig fordi mange land ikkje har dei føresetnadene som skal til for å vera med i
                  den internasjonale handelen. 

Me meiner at me i dag har dei verkemidla som er nødvendige for å kunna nå ein
                  politikk der me får ei positiv utvikling i dei landa som i dag heng etter. 

 Det er ganske kreativt å trekke den konklusjonen at Høyre arbeider for dårligere
                  kontroll med korrupsjon, men det er ikke det som er spørsmålet mitt. 

Etter klimaforliket hadde Høyre forventet at tiltak mot skogforringelse og
                  avskoging ville bli ført i andre deler av budsjettet enn under utvikling og
                  bistand, men nå står det nå der, og det blir på en måte en regnskapsmessig sak om
                  det regnes med i bistanden eller ikke. 

Vi er enig i mye av det Akselsen sa i sitt innlegg om viktigheten av klimatiltak
                  og skogstiltakene. Men er Arbeiderpartiet likevel enig i at det er behov for en
                  grenseoppgang og en avklaring av hva som er utviklingsrelaterte tiltak under
                  klimapolitikken? 

 For det første synest eg det er dristig av Høgre å stilla dette spørsmålet, fordi
                  Høgre har løyst dette på sin eigen måte ved å kutta i bistand og overføring til
                  dei fattigaste landa og dermed frigjort ressursar som dei kan bruka på andre
                  område. 

Så er eg sjølvsagt heilt einig i at det ikkje skal vera noko carte blanche eller
                  at ein skal kunna føra alle slags typar utgifter inn på bistandsbudsjettet. Eg har
                  likevel opplevd at veldig ofte er det det motsette som er utfordringa, nemleg at
                  dei internasjonale køyrereglane me har på dette området, ODA-reglane, er så rigide
                  og vanskelege at dei var ei større utfordring enn å prøva å snika inn utgifter som
                  ikkje høyrer til der. Eg kan i alle fall bekrefta at for Arbeidarpartiet sin del
                  er det slik at pengar som skal gå over bistandsbudsjettet, skal gå til bistand.
                  Det er viktig med openheit om desse pengane, og det er ikkje minst viktig at ein
                  får ei moglegheit til å kontrollera at pengane fører til det som er ønskemålet,
                  nemleg ei positiv utvikling for dei landa som tek imot desse pengane. 

 Komiteens leder brukte store deler av sitt innlegg til å gratulere seg selv,
                  Regjeringen og Arbeiderpartiet med å ha oppfylt målet om 1 pst. i bistand. Det er
                  en feiring jeg gjerne deltar i, selv om jeg har mine synspunkter på måten man
                  oppnår dette på – det skal jeg komme tilbake til i mitt innlegg. 

Representanten Akselsen kom i skade for å si at Soria Moria-erklæringen med dette
                  er oppfylt. Da må jeg nok minne Akselsen om hva som står i Soria
                  Moria-erklæringen. Regjeringen vil 

«at bevilgningene til utviklingssamarbeid når målet om 1 prosent av BNI og at
                     innsatsen deretter trappes ytterligere opp i perioden». 

Mitt spørsmål til representanten Akselsen er om han ikke er enig i at denne
                  målsettingen ennå ikke er oppfylt. Mitt neste spørsmål er hvordan representanten
                  Akselsen vil sørge for at det blir en opptrapping utover 1 pst. i denne perioden.
               

 Det er noko som heiter at sjølvskryt skal ein lytta til, for det kjem frå hjarta.
                  I dette tilfellet meiner eg at me alle har grunn til å gleda oss over det som er
                  situasjonen i dag. Når me gjer eit vedtak, har me i fellesskap bidrege til at
                  Noreg gjev 1 pst. av bruttonasjonalinntekt til utviklingsformål. 

Så har eg i fleire debattar vore oppteken av at prosent er viktig, for det gjev
                  oss noko å strekkja oss etter. Likevel er det slik at det som er det viktigaste,
                  er kroner og øre. Utviklinga i denne perioden har vist at me brukar atskilleg
                  fleire kroner – 8,3 milliardar kr meir – enn det me gjorde ved inngangen til denne
                  perioden. Det gjev Noreg enorme moglegheiter til å bidra på dette området. Eg
                  meiner Soria Moria-erklæringa no er oppfylt, men samtidig er det viktig å ha nye
                  mål å strekkja seg etter. Så veit me òg at delvis blir denne prosentsatsen avgjord
                  av prisen på olje. Og det er ikkje usannsynleg at når me gjer opp rekneskapen ved
                  halvgått løp i år, er me langt over den eine prosenten, om oljeprisen går ned.
               

  Replikkordskiftet er over. 

 I alle kriser oppstår det også endringer som kanskje kan bidra til noe positivt.
                  La oss håpe at det er tilfellet med den globale finanskrisen som vi nå er inne i.
                  Endrede styrkeforhold mellom energiprodusenter og energiimportører kan jo være en
                  slik endring. En ny administrasjon i USA innebærer et endret bilde og kan også gi
                  nye muligheter på den globale arena. 

Norge må også vise fleksibilitet i sitt handlingsmønster og bidra til løsninger
                  som forhåpentligvis kan dempe krisens virkninger for de mest sårbare.
                  Fremskrittspartiet fremmer i dag et forslag som tar opp dette problemet, nemlig
                  finanskrisens virkninger for utviklingsland. Vi ber Regjeringen vurdere om det er
                  tiltak som kan gi landene et løft, i en tid som for alle blir vanskelig, men som
                  for noen kan være et spørsmål om overlevelse. 

Deler av Afrika, Latin-Amerika og Asia har opplevd finanskriser, demokratikriser
                  og helsekriser i årtier. For dem er dessverre ikke den nåværende krisen noe nytt,
                  men mer en bekreftelse på hvordan det så altfor ofte er. Selv i gode år har de
                  ikke maktet å reise seg og etablere bærekraftige markeder, demokrati som velger
                  ukorrupte ledere, eller gjort nødvendige investeringer med hensyn til folks helse.
                  De rike lands oppskrift har enten handlet om å glemme problemet eller komme med
                  bistand. De land som ble glemt i forhold til bistand, eller som av ulike grunner
                  maktet å stoppe bistandsstrømmen, har ofte klart seg bedre enn de som har blitt
                  værende som bistandsmottakere. 

Vi er mange som av og til kaster oss utpå, og som tør å si noe om hva fremtiden
                  vil bringe. Vi treffer ikke alltid like godt. Derfor må noen hver ty til
                  etterpåklokskapens edle kunst. Og at man ikke alltid kan se konsekvensene av egen
                  politikk før den prøves ut, er ikke oppsiktsvekkende. Men når man nærmest
                  konsekvent avviser resultatene når de dokumenteres, er det forbløffende. 

Fremskrittspartiet er sikkert ikke bedre til å spå enn andre, men vi har
                  kontinuerlig i denne sal advart mot at en overdreven bistandspolitikk ikke ville
                  bringe Afrika ut av fattigdom. Mens Mugabe fikk norsk bistand, påpekte vi hvor
                  galt dette var. For ti år siden – nesten på denne tid i denne sal – advarte vi og
                  sa at Zimbabwe var på kanten av ruin. Flertallet mente for øvrig at det var for
                  tidlig å konkludere omkring spørsmålet om norsk bistand til Zimbabwe. Våre
                  advarsler ble avvist, ikke engang seriøst debattert. Resultatet er der nå – for
                  alle å se. Vi har klart å holde Mugabe ved makten, vi gav ham det grunnlaget han
                  trengte – ja, Norge snudde, men dessverre for sent. Spørsmålet er hvor mange andre
                  slike tilfeller vi vil få i fremtiden ved at vi fortsetter å holde statsledere ved
                  makten som ikke har et legitimt grunnlag for å sitte der, om det var frie valg. 

Vi tåler kritikk for vår bistandspolitikk. Den kan absolutt og helt sikkert
                  forbedres, og det jobber vi kontinuerlig med. Men når representanten Åslaug Haga i
                  en pressemelding i dag anklager oss for å ødelegge Norges omdømme, begynner
                  brikkene å falle på plass. 

Fremskrittspartiet jobber med utviklingspolitikk for å redusere fattigdom og for å
                  gi økonomisk vekst. Vi lytter til folk i sør som opplever norsk politikk på
                  kroppen. Vi har forsøkt å lære av tidligere erfaringer. Hvis vi hadde hatt som mål
                  å øke Norges omdømme blant likesinnede land og i internasjonale organisasjoner,
                  hadde vi sikkert valgt en annen politikk. Men om det er Senterpartiets
                  landbruksproteksjonisme som er svaret på et bedre omdømme, er vi tvilende til. Og
                  om vårt forslag om et stort fond for investeringer i utviklingsland er negativt
                  for vårt omdømme, er jeg også usikker på. Jeg tror nok at vi skal klare dette med
                  omdømme ganske greit. Vi aksepterer å være nest best når det gjelder omdømme, så
                  lenge vi er best på utvikling. 

Makroøkonomisk har bistanden spilt fallitt. Den har bidratt til at nødvendige
                  endringer og reformer aldri har nådd frem til mange land. Den har ikke dannet
                  grunnlag for økonomisk vekst. Derfor er det viktig med en politikk som erstatter
                  tradisjonell bistand med andre virkemidler. Det handler ikke bare om handel, men
                  det handler også om handel. Det handler om å gi stater som velger demokrati, en
                  mulighet til å kvitte seg med gammel gjeld. Det handler om investeringer i energi
                  og i privat sektor. Det handler om hjelp til tilrettelegging i form av å sørge for
                  at grunnleggende helseutfordringer møtes, og at man får en inkluderende utdanning. 

Vi avviser derfor ikke bistand som ett av flere virkemidler – moderat dosert og
                  aldri dominerende, men støttende til bruk i land som viser vilje til reformer, og
                  som trenger assistanse. I vårt alternative budsjett i høst bruker vi mer enn 16
                  milliarder kr på bistand, inkludert de 1,2 milliarder kr vi har avsatt til
                  helsetiltak på utenlandsbudsjettet vårt. 16 milliarder kr ville vært et veldig
                  stort bistandsbudsjett for bare få år siden. Om vi har funnet den rette balansen,
                  kan vi ikke være helt sikker på. Mindre sikker er jeg på om fordelingen av våre 16
                  milliarder kr er optimal, men jeg er overbevist om at vårt budsjettalternativ, med
                  åpnere handel og igangsetting av arbeid med et storstilt investeringsfond for de
                  fattigste, er langt å foretrekke fremfor det mer tradisjonelle budsjett som
                  Regjeringen fremlegger. 

Få landområder har mottatt så mye bistand over tid som det palestinske
                  selvstyreområdet. Dessverre er det lite som tyder på at gevinsten av denne
                  bistanden har vært positiv. Situasjonen er kompleks, og handler selvfølgelig om
                  mer enn bistand. Men det må være et tankekors når Fafo kan dokumentere at
                  flertallet av den palestinske befolkningen mener bistanden har hatt negativ
                  effekt. Nå konsentreres bistanden til administrasjonen til Abbas. Likevel opplever
                  vi kontinuerlig at f.eks. Fatah-kontrollerte media presenterer hatpropaganda.
                  Særlig alvorlig er dette når barne-TV til palestinske barn brukes kontinuerlig til
                  å formidle et budskap om at hele Israel tilhører palestinerne, og at jøder ikke
                  har noen verdi som mennesker. Hvis vi ikke klarer å få snudd utviklingen i
                  tenkningen om at man skal hate hverandre, vil aldri fred oppnås. I det
                  perspektivet mener vi Norge ikke kan være bekjent av å støtte grupper økonomisk
                  som forlenger hatet og flytter oss stadig lenger unna en fredeligere løsning. Vi
                  er helt enig i at det også er utfordringer på israelsk side, absolutt, og det skal
                  kritiseres når det er nødvendig. Men Norge yter ikke bistand til Israel, og det
                  gir oss et særlig ansvar for det som skjer på palestinsk side. Spesielt er det
                  relevant i en budsjettsammenheng. 

Vi opplevde nylig en voldsom terrorhandling i India, som rammet den indiske
                  befolkning sterkt, samtidig som aksjonen hadde et tydelig antivestlig og antĳødisk
                  preg over seg. Den føyer seg derfor inn i rekken av terrorhandlinger som rettes
                  mot Vesten. Kampen mot terror er ikke vunnet, og dessverre ble denne aksjonen en
                  påminnelse om hvor viktig det er å fortsette kampen mot den form for ekstremisme
                  vi så her, som vi ser i Afghanistan, og som vi dessverre også innimellom opplever
                  i Norge. 

Kampen mot ekstreme holdninger og vold er også en kamp om verdier. I morgen
                  markerer vi at det er 60 år siden FNs menneskerettighetserklæring ble til. Den har
                  vært et viktig bidrag for grunnleggende verdier og friheter. Dessverre er det ikke
                  slik at etter 60 år er menneskerettighetene akseptert. Det er ting som tyder på at
                  det går i gal retning på enkelte områder. Nå innkaller FNs menneskerettighetsråd
                  til en Durban II-konferanse i april, hvor rasisme og ytringsfrihet skal være
                  hovedtemaer. I likhet med den forrige konferansen er vi redd for at denne
                  konferansen kan spore av på grunn av enkelte lands ønske om å innskrenke
                  ytringsfriheten og nok en gang få utløp for antiisraelske holdninger. Det virker
                  som om enkelte land har en agenda i forhold til å bruke denne typen konferanser på
                  en negativ måte, slik vi opplever det. Det er viktig at land som Norge er tydelige
                  og markerer avstand til alle typer forslag og innspill som underbygger dette. Vi
                  vil ikke nå be Norge om å trekke seg fra konferansen. Canada og Israel har gjort
                  det. Men skulle vi mislykkes i å nå frem med vårt budskap, må det også vurderes.
                  Vi mener det vil være mer effektfullt å være til stede og slå hardt i bordet og
                  forsvare ytringsfriheten enn å utebli. Noen ganger må man true med å bli. Hvis den
                  norske delegasjonen ikke har til hensikt å slå i bordet og forsvare de rettigheter
                  og verdier vi tror på, da er imidlertid alternativet om å bli borte bedre. 

Fremskrittspartiet, sammen med Høyre og Kristelig Folkeparti, legger i forbindelse
                  med denne saken frem et forslag her i salen i dag. Forslaget bør forhåpentligvis
                  være relativt ukontroversielt og noe som hele Stortinget kan slutte seg til. Jeg
                  vil også ta opp de øvrige forslag som Fremskrittspartiet fremmer i denne sak. 

 Representanten Morten Høglund har teke opp dei forslaga han refererte til. 

Det blir replikkordskifte. 

 Nok ein gong er det slik at Framstegspartiet sitt budsjett er «hinsides» alle
                  andre forslag som ligg føre her i salen i dag. Eg er einig i at viss dette blir
                  gjennomført, vil det stilla Noreg i den internasjonale skammekroken – eg trur
                  likevel ikkje det er det viktigaste poenget, eg skal heller ikkje fokusera på alle
                  kutta i år – men då må Framstegspartiet faktisk auka løyvingane i sine eigne
                  budsjett. 

Det er slik at når ein les budsjettet, får ein lett moglegheit til å samanlikna
                  det som blir vedteke frå år til år. Det ein ikkje så lett får moglegheit til å
                  samanlikna, er det opposisjonen foreslår, og som blir nedstemt. Men viss ein ser
                  på Framstegspartiet sitt alternative budsjett for i fjor, og samanliknar det med
                  det frå i år, vil ein sjå at det er eit område som litt overraskande har stor
                  vekst i løyvingane, og det er støtta til FN sitt organ for palestinske flyktingar,
                  UNRWA, der Framstegspartiet har femdobla støtta frå i fjor til i år. Sidan dette
                  ikkje har kome nemneverdig fram korkje i merknader eller frå talarstolen, skulle
                  det vera interessant å få vita kva som har skjedd med Framstegspartiet, sidan dei
                  plutseleg finn at det er så viktig å prioritera dette området. 

 Representanten Akselsen bruker ord som «hinsides» og «skammekroken». Når det
                  gjelder ODA-andelen, som andre er opptatt av, er vi på 0,62. Vi nærmer oss faktisk
                  Monterrey-kravet – om det skulle være et mål. Det er nå bedre enn veldig mange
                  andre land, som jeg ikke tror representanten Akselsen ville bruke den type ord om. 

Vi har gjort dramatiske kutt på UNRWA tidligere. Vi har endret kuttet, det er helt
                  riktig observert. Vi har tidligere også vist vilje til å justere våre
                  budsjettforslag i tråd med hva som budsjettmessig er mer realistisk å få til. Jeg
                  tror vel vårt første kutt er innenfor en slik ramme og en korrigering av det vi
                  hadde tidligere. Det er ingen vesentlig endring av politikk, men det er rett og
                  slett hva som er budsjettmessig håndterbart i forhold til de endrede rammer som
                  UNRWA vil få. 

 Fremskrittspartiet er opptatt av å bidra til en sterk internasjonal fokusering på
                  kampen mot korrupsjon. Korrupsjon er tjuveri fra de fattigste, det er vi sikkert
                  enig om. Jeg etterlyser derfor Fremskrittspartiet i kampen mot skatteparadiser –
                  mot å unndra skatt fra fattige land. Dette er et fenomen som gjør at pengeflyten
                  går fra fattige land til spesielt rike selskaper i nord, uten muligheter for
                  innsyn. Uten skatteparadisene hadde det ikke vært mulig å gjemme vekk
                  korrupsjonspengene. 

Fremskrittspartiets representanter har tidligere lovprist skatteparadiser fordi
                  det fører til en sunn skattekonkurranse. Dersom representanten Høglund er enig med
                  sine partifeller, vil jeg påstå at forslaget om å lindre finanskrisa ikke står til
                  troende, for kampen mot skatteparadiser er viktig for finanskrisa. 

 Det å ha en politikk som er global, og som trekker opp rammer for alle lands
                  skattepolitikk, har ikke vi sett gode eksempler på. Vi vet heller ikke om det er
                  formålstjenlig. 

Skattepolitikk er et nasjonalt anliggende. At land har ulike profiler og ulik
                  politikk på dette området, aksepterer vi. Vi tror at det meste som det jobbes med
                  på dette området, er veldig lite gjennomførbart. At det er konkurranse her, bidrar
                  også til at statene seg imellom skjerper seg. At det er utslag og eksempler som
                  bidrar til en negativ effekt for mange utviklingsland på dette området, er vi enig
                  i, men det handler først og fremst om å ta tak i disse landenes
                  forvaltningssystemer – skatteinnkreving, det rettsstatlige osv. – og sørge for at
                  de ser seg tjent med å beholde pengene i sine land. 

Vi vet at det her er en stor jobb å gjøre. Vi tror ikke vi løser den utfordringen
                  som representanten Ågot Valle tar opp her, ved å foreslå å legge ned de såkalte
                  skatteparadisene. 

 Det er eit stort skilje mellom Framstegspartiet og dei andre partia i
                  utviklingspolitikken. Innlegget no var for så vidt ikkje særleg overraskande, men
                  eg må seie at eg begynner å lure når eg les innstillinga, der Framstegspartiet
                  uttalar at 

«u-landene trenger rettferdig handel fremfor bistand, nettopp for å beholde
                     selvrespekten og for å slippe å bli omringet av barmhjertige samaritaner som
                     kun er opptatt av å plassere seg selv på pidestall gjennom almisser og politisk
                     korrekte uttalelser». 

Eg tolkar Framstegspartiet slik at dei meiner at bistand er bortkasta, og ikkje
                  ser at bistand er viktig for å få til handel. Kan ein òg tolke Framstegspartiet
                  slik at dei meiner at det heller ikkje er bruk for miskunnsame samaritanar lenger?
               

 Selvfølgelig er det bruk for barmhjertige samaritaner, men – som vi påpeker – alt
                  med måte. At mange fra den rike delen av verden har hatt en eller annen agenda for
                  sitt bistandsengasjement, mener vi er riktig. 

Vi har, som jeg påpekte, et bistandsbudsjett på totalt sett 16 milliarder kr, slik
                  vi fremlegger det. Det betyr ikke at vi avviser bistand som et virkemiddel, men vi
                  mener det overdrevet har blitt brukt som et redskap i utviklingspolitikken. Det
                  har ført til at mange stater, ikke minst i Afrika, har fått en klient/offerrolle
                  som ikke har tjent dem. Statsadministrasjonene i disse statene er nå innrettet mer
                  på å hente inn nye donorkroner enn å skape grunnlag for økonomisk vekst i sine
                  egne land og for sine egne innbyggere. Det er en negativ spiral som vi på en eller
                  annen måte er nødt til å bryte. 

 Replikkordskiftet er omme. 

 Det er for tiden uvanlig mange forutsetninger og rammegivende interaksjoner som
                  påvirker budsjettet for utenriks- og utviklingspolitikk. Det kom tydelig til
                  uttrykk under konferansen om finansiering for utvikling i Doha for vel en uke
                  siden. I det norske bakgrunnsnotatet ble det redegjort for – som statsråden gjorde
                  i sitt gode hovedinnlegg – hvorfor bistanden må settes inn i en helhetlig
                  sammenheng med bl.a. så vel finanskrisen som matkrisen for å være relevant, og for
                  de norske hovedprioriteringene, som er 

tiltak mot skatteunndragelse og kapitalflukt samt behovet for regulering av
                        finansmarkedene 

likestilling og kvinners rettigheter 

klimatiltak der bakgrunnsnotatet sier at det ikke skal gå på bekostning av
                        bistand for utvikling, mens statsråden i sitt innlegg anførte at
                        klimaadaptasjon og utvikling er synonymer 

behovet for å styrke utviklingslandenes innflytelse i den internasjonale
                        finansarkitekturen 

gjeldslette og spørsmål om illegitim gjeld 

Om vi sammenholder dette med budsjettet for 2009, kapittel 8.2, heter det under
                  «Regjeringens tematiske satsingsområder»: 

«Regjeringen vil videreføre arbeidet innen hovedsatsingsområdene der Norge kan
                     bidra mest. Dette er miljø og bærekraftig utvikling; fredsbygging,
                     menneskerettigheter og humanitær bistand; olje og ren energi; kvinner og
                     likestilling; godt styresett og kamp mot korrupsjon samt innsatsen innen de
                     helserelaterte tusenårsmålene.» 

Jeg skal her ikke gå nærmere inn på den litt haltende sammenhengen mellom de
                  tematiske hovedprioriteringene og selve tallbudsjettet. 

Jeg vil fokusere på den økende forståelsen – både her hjemme og ute – for at
                  utviklingspolitikk er mye mer enn bistand, og at andre faktorer kan være vel så
                  viktige som bistanden for å oppnå en positiv og bærekraftig utvikling. Dette var
                  også hovedkonklusjonen i den utredningen Høyre gjorde om utviklingspolitikken
                  våren 2008, hvor vi også imøteså at de totale ressursene vi skal sette inn i dette
                  arbeidet, kan komme til å bli vesentlig større enn i dag, men trolig spredt på
                  ulike budsjetter. Som eksempel imøteså Høyre etter klimaforliket at
                  regnskogsatsingen ville budsjetteres utenom bistandsbudsjettet og
                  bistandsprosenten. Nå er det medregnet. Det reiser spørsmålet om avgrensing – men
                  reaktualiserer også en oppdatering av ODA-kriteriene under DAC. Det vil være
                  avklarende og viktig at departementet kommer tilbake til Stortinget – f.eks. i den
                  bebudede utviklingsmeldingen på nyåret – med en utdyping av hva som er
                  utviklingsrelevante klimatiltak. 

Jeg kan forstå at statsråden ser overordnede mål for aktiviteter hjemmehørende i
                  de to ulike departementene han bestyrer. For Stortingets kontrollfunksjon og
                  politiske styring er det imidlertid avgjørende å ha klarhet i hvilke bevilgninger
                  som hører hjemme hvor. 

Forskjellen mellom Regjeringens tematiske satsingsområder i budsjettet og de
                  hovedprioriteringene som ble presentert i Doha, illustrerer også et annet
                  tiltakende problem for Stortinget og den politiske styring og kontroll. De lange
                  linjene på dette politikkområdet er i økende grad tema på internasjonale
                  konferanser, som eventuelt munner ut i sluttdokumenter, deklarasjoner eller
                  kommunikeer der landene gir sin tilslutning til intensjonsavtaler og også
                  langsiktige indikative bindinger. Spørsmålet er om en da bygger på et
                  tilstrekkelig omforent grunnlag hjemme, eller om Stortinget bl.a. gjennom
                  årsbudsjettet presenteres for en politikk som er gitt bindende hovedretning på
                  forhånd. Om en slik situasjon utvikler seg for langt, innser jeg at Regjeringen
                  ikke står alene med ansvaret. Det er prisverdig at Regjeringen er aktiv og
                  pådrivende på Norges vegne i internasjonale prosesser og til stede på viktige
                  arenaer. Blir denne arbeidsmåten omfattende, har imidlertid regjering og storting
                  en oppgave i å utvikle en arbeidsform seg imellom som i tilstrekkelig grad
                  ivaretar Stortingets evne og mulighet til kontroll og innflytelse på
                  prioriteringene. 

På det utenrikspolitiske området balanseres forholdet mellom Regjeringens
                  prerogativ og Stortingets innflytelse gjennom konsultasjoner i den utvidede
                  utenrikskomiteen. Det utviklingspolitiske området er annerledes. 

Nå er det også andre begrensinger på Stortingets innflytelse. Kontroll og styring
                  med nye innovative finansieringsordninger er ett eksempel. Jeg tenker på
                  målsettinger, målstyring, administrativ kontroll og revisjon. Det må være et mål
                  at slike kapitalstrømmer synliggjøres i mottakerlandenes offentlige budsjetter, og
                  at transparens er gjennomgående. Det virker ikke spesielt tillitvekkende når
                  statsråd Solheim under Poznan-møtet ifølge Dagsavisen i går skal ha uttalt
                  følgende om det norske forslaget til finansiering av klimatilpasningstiltak i
                  verdens fattige land – og jeg siterer: 

«Forslaget har som mål å sørge for en sikker finansiering som går utenom årlige
                     budsjettprosesser og finansdepartementenes «klamme hender» verden rundt.» 

I den grad nye finansieringsordninger er resultatet av tallrike små enkeltbidrag
                  fra mange enkeltmennesker på ulike transaksjoner, tror jeg en bør være forberedt
                  på at det vil være tilsvarende mange som forventer en åpenhet og en tilbakemelding
                  om bruk, effektivitet og måloppnåelse. Her forventer vi at statsråden redegjør for
                  hvordan dette prospektivt planlegges. 

Noen eksempler fra inneværende år er illustrerende. Før Mattoppmøtet i Roma i juni
                  utfordret vi statsråden på norske hovedposisjoner i en interpellasjonsdebatt.
                  Stortinget har tidligere i denne perioden – og i den forrige perioden –
                  understreket betydningen av landbruk innen utviklingspolitikken som ledd i
                  fattigdomsbekjempelsen, men statsråden sa lite om hva Norge skulle bidra med, og
                  budsjettet gjenspeiler heller ikke Stortingets oppfordring til å vektlegge
                  landbruksutvikling. Departementets svar på komiteens spørsmål om landbruket
                  oppfatter jeg som en henvisning til at i en internasjonal arbeidsdeling er det
                  andre som får ta seg av dette. For statsrådens forhold til Stortinget burde det
                  være noe problematisk. 

Accra-konferansen med oppfølging av Paris-deklarasjonen gikk primo september, mens
                  Stortinget ferierte. Derimot reiste vi en ny interpellasjon til statsråden før
                  Doha-konferansen om finansiering av utvikling. Selv om Doha skulle dreie seg om en
                  bred agenda, ville vi gjerne sikre oss at den positive videreutviklingen fra Accra
                  om bistandens effektivitet, evaluering og videre styrking av mottakerlandenes
                  eierskap ble en del av sluttdokumentet fra Doha. En slik videreføring var også
                  innbakt i deklarasjonen fra Accra. For norsk bistand sier Accra viktige ting om
                  krav til kvalitet i mottakerlandenes forvaltningssystemer, og at dette kan
                  monitoreres. Som forutsetning for å bruke budsjettstøtte mener Høyre dette er helt
                  avgjørende. 

I interpellasjonsdebatten var det bred enighet om viktigheten av evaluering,
                  effektivitetsutvikling og forutsetninger for kapasitetsbygging hos mottaker, men i
                  Doha tok ikke Norge dette med, og Accra er da heller ikke mye synlig i
                  Doha-dokumentet. Det var skuffende, og jeg oppfatter det som en nedprioritering
                  fra statsrådens side. 

På det utviklingspolitiske området står representantene for både regjering og
                  storting til ansvar for to ulike grupper: velgerne her hjemme og mottakerne ute. 

Selv om vi kan la oss beruse i entusiasme over nye innovative agendaer, som innen
                  finansiering og innen klima, er det viktig å beholde bakkekontakten. Våre
                  oppdragsgivere spør ganske enkelt: Ble det noe ut av det i forhold til innsatsen?
                  Har vi ikke et klart svar på det, er det sannsynlig at tilliten til denne
                  politikken gradvis eroderes i samfunnet vårt. Et sterkere engasjement fra
                  statsråden for Accra-agendaen hadde vært et skritt i riktig retning. 

Avslutningsvis – summarisk noen viktige temaer for øvrig i 2009: Høyre støtter
                  prioriteringen av innsatsen i Afghanistan, og at gjensidigheten mellom militær og
                  sikkerhetsmessig aktivitet og en byggende sivil innsats er avgjørende.
                  Litmus-testen her er om lokalbefolkningen føler seg okkupert, eller om en i økende
                  grad vinner deres tillit. 

Om Norge skal delta i Kongo, avhenger av om vi har kapasiteter som egner seg.
                  Forutsetningen må i alle fall være at oppdraget er basert i FN, at African Union
                  er med, og at styrken har en overlegen størrelse i dette svære landområdet.
                  Parallelt må det legges et koordinert politisk press på de involverte parter, og
                  verdenssamfunnet må ha forberedt å følge opp med en omfattende humanitær aksjon. 

Situasjonen i Kongo, Sudan og Somalia aktualiserer FNs videre arbeid med
                  «Responsibility to Protect», R2P, i 2009. Vi forventer at Norge engasjerer seg i
                  det arbeidet vi ser FN har tenkt å trekke i gang på området. 

I budsjettet er vi skeptiske til om situasjonen i Midtøsten gir grunnlag for økt
                  norsk innsats. Ingenting skulle glede oss mer enn om vi tar feil, og om f.eks. en
                  ny amerikansk administrasjon skulle skape bevegelse mellom partene. 

Og til sist: Høyre mener næringsutvikling er en viktig del av
                  utviklingspolitikken, men har merket seg de ulike oppslagene den siste tiden om
                  NORFUNDs aktiviteter. Det er særlig viktig at offentlig eide bedrifter er bevisste
                  på Corporate Social Responsibility, og vi advarer mot å inngå i partnerskap som
                  vanskeliggjør realiseringen av slike forpliktelser. 

Høyre vil også varsle at vi støtter Kristelig Folkepartis forslag til
                  prioriteringer innenfor den nå vedtatte utvidede rammen for rammeområde 4, altså
                  forslag nr. 5. 

 Det blir replikkordskifte. 

 Representanten Vallersnes er genuint opptatt av utviklingspolitikk og bistand. Det
                  er vel også en av årsakene til at Høyre så fortjenstfullt har fulgt opp den
                  bistandspolitikken som har vært ført de siste årene. 

I sitt innlegg var representanten bl.a. opptatt av kontroll med hvor
                  bistandsmidlene går. Da må jeg spørre: Er det ikke veldig spesielt at Høyre i
                  finansinnstillingen kutter bevilgningen til departementets administrasjon av
                  utviklingshjelpen med 10 mill. kr og NORADs driftsutgifter med 20 mill. kr? Er
                  ikke nettopp problemstillingen nå at bistandsbudsjettet har økt kraftig, mens
                  administreringen av bistandsbudsjettet har stått stille, og at det også kan være
                  et problem når det gjelder effektivitet, når det gjelder mulighetene for
                  implementering, og ikke minst når det gjelder kontroll? 

 For vår del tror vi det er mulig å effektivisere administrasjonen de fleste
                  steder, og vi kan ikke se at det har skjedd i den grad vi kunne forvente i de
                  nevnte administrasjonene. Men jeg vil ikke trekke noe likhetstegn mellom det og
                  det å redusere innsatsen f.eks. mot korrupsjon. Vi er veldig opptatt av at når det
                  gjelder monitorering, evaluering, oppfølging av forvaltningssystemer i
                  mottakerland og den type ting, må det være innbakt i prosjektene og programmene i
                  utgangspunktet som en del av den kostnaden som ligger i det å gjennomføre
                  programmet. Det er det vi savner, og vi mener at det skulle vært gjort i større
                  grad. Vi mener det i altfor liten grad er prospektivt lagt opp hvordan vi skal
                  gjøre dette som en del av aktivitetene, og ikke bare som en aktivitet for seg selv
                  hjemme. 

 Marshallhjelpa er sett på som ein av dei store historiske suksessane. Hjelpa
                  inneheldt både prosjektstøtte og budsjettstøtte. Eg ser at Høgre uttrykkjer sterk
                  bekymring for den budsjettstøttepraksisen som vi har i Noreg. Ein kan òg spekulere
                  på om ikkje alle dei milliardane som har blitt brukte dei siste åra på militære
                  åtgjerder – som i Afghanistan og i Gaza – heller kunne ha blitt brukte t.d. til
                  budsjettstøtte. Men det er ein annan debatt. 

Men det vi veit, er at grunnen til at det er ein viss merksemd rundt debatten inne
                  i salen her, er at dette betyr noko, for det går pengar gjennom dette parlamentet.
                  Her i Stortinget bryr ein seg frå Honningsvåg til Arendal om kva som skjer. Det må
                  også vere ein del av vitsen ved norsk bistand at han går gjennom ein politisk
                  debatt og skaper politiske prosessar i mottakarlanda. Ser ikkje Høgre at dette
                  også er ein god effekt av det å bruke budsjettstøtte? 

 Et glimrende spørsmål – jeg er veldig opptatt av temaet. Jeg vet at bl.a. SV, med
                  stor rett, har vært bekymret over kondisjonaliteter i bistand og utvikling. Når
                  det gjelder politisk kondisjonalitet, om det nå går på frihandel eller
                  privatisering, skjønner jeg det. 

Men vi er opptatt av at når det gjelder bruk av budsjettstøtte, må det være mulig,
                  som man også har formulert i sluttdokumentet fra Accra, å sette kvalitetskrav til
                  mottakerlandets forvaltningssystemer, særlig når det gjelder økonomi og
                  finansforvaltning, og man må kunne monitorere utviklingen av kvalitetsparametrene
                  i de systemene. Det kan godt hende at man i utgangspunktet ikke har en god nok
                  kvalitet, men at man er villig til å utvikle det i riktig retning. Hvis den
                  situasjonen foreligger, mener vi det også er grunnlag for å bruke budsjettstøtte.
                  Men hvis det ikke foreligger en slik situasjon, og man ikke er villig til å
                  gjennomgå en utvikling av kvaliteten på forvaltningssystemene, er vi imot å bruke
                  det. 

 Fleire har ikkje bedt om ordet til replikk. 

 Vi er veldig glad for at 1 pst.-målet blir nådd neste år. Samtidig er jeg helt
                  enig med representanten Finn Martin Vallersnes og andre som har sagt at det blir
                  mer og mer klart at utviklingen dreier seg om noe mer enn bistand. Utvikling
                  handler om å flytte makt. På konferansen om finansiering for utvikling i Doha –
                  det blir mange referanser til denne konferansen her – var det en som sa: Vi får
                  ikke det vi fortjener, vi får det vi forhandler. Med andre ord: Skal de fattige og
                  de fattige landene oppnå utvikling, må de få styrke til å forhandle og plass ved
                  det bordet det forhandles rundt. Det er bra at den snevre kretsen av land i G8 er
                  utvidet med sentrale land, til G20. Men viktige avgjørelser må behandles i det
                  forumet der alle land kan sitte ved bordet og være til stede, nemlig i FN. 

Vi kan heller ikke overlate hovedoppgaven med å løse krisene som har oppstått
                  etter nyliberalismens herjinger til de institusjonene, Verdensbanken og IMF, som
                  etter Reagans og Thatchers oppskrift har praktisert nyliberalistiske krav overfor
                  utviklingslandene. Deres krav førte til mindre stat, mer deregulering og
                  privatisering, mindre mulighet for myndighetene til sjøl å finne løsninger og stå
                  til ansvar overfor sin egen befolkning når det gjelder de løsningene som ble
                  valgt. Dersom hoveddelen av midlene og tiltakene som trengs for å løse dagens
                  kriser, i hovedsak blir lagt til disse institusjonene, kan resultatet bli mindre
                  legitimitet og mindre vilje blant utviklingslandene til å løse den mest alvorlige
                  krisa av dem alle, nemlig klimakrisa. 

Hovedarbeidet må tas i FN, men akkurat derfor er det viktig at Norge og andre land
                  fortsetter arbeidet for å effektivisere FN. På konferansen om finansiering for
                  utvikling i Doha, stod striden om dette: Skal finanskrisa følges videre opp av
                  G20, Verdensbanken og IMF, eller skal jobben også gjøres i FN, slik
                  utviklingslandene arbeider for? Heldigvis slo slutterklæringa fast at finanskrisa
                  også skal følges opp i FN, og Norge støttet dette kravet. 

Flere tror at finanskrisa bare i begrenset grad slår inn i utviklingslandene. Den
                  oppstod i den rike delen av verden, men den slår hardt inn i de fattigste landene,
                  til tross for at det ikke var de fattigste som var med på å skape krisa. Men det
                  er, som alltid, de fattigste som betaler den høyeste prisen når systemet svikter.
                  De som ikke var vinnerne etter år med økonomisk globalisering, blir nødt til å ta
                  en stor del av regninga i form av penger som skulle vært brukt på å sikre
                  eksistensgrunnlaget – matproduksjon, reint vann, nødvendig infrastruktur,
                  helsetilbud og utdanning. Resultatene av finansspekulasjonene slår inn i
                  realøkonomien, inn i produksjonen – f.eks. i Bangladesh: Tekstilsektoren utgjør
                  der ca. to tredjedeler av de totale eksportinntektene. Bare i september falt
                  ordrene på tekstiler fra USA og EU med hele 7 pst. Hele 2,5 millioner mennesker
                  jobber i denne sektoren, og de fleste av dem er kvinner. 

Dersom de rike landene svikter i løftet om å nå 0,7 pst. av BNI i utviklingshjelp,
                  kan flere land derfor synke ned i nedverdigende fattigdom. Derfor er det så
                  nødvendig – ikke bare moralsk – at rike land som Norge forplikter seg, og også
                  ivaretar forpliktelsene, og derfor er det ekstra viktig at vi nådde 1 pst.-målet i
                  2009. Like nødvendig er det at Norge har en klar stemme i forhold til å styre
                  globalt, innføre nye mekanismer for ny finansiering, og ikke minst være en tydelig
                  og klar stemme i kampen mot skatteparadis, ulovlige kapitalstrømmer og
                  gjeldslette, inkludert illegitim gjeld, slik utviklingsministeren var forbilledlig
                  tydelig på Doha-møtet nylig. 

Tax Justice Network påviser et globalt skattejuks, som er en katastrofe for de
                  fattigste landene. På grunn av skatteunndragelse og skattekonkurranse går de glipp
                  av milliarder av skattekroner. For hver krone som gis til bistand, går det ti
                  kroner ut av utviklingslandene. Trevor Manuel, Sør-Afrikas finansminister, sier
                  det slik: Det er en uoverensstemmelse mellom det å støtte økt bistand og samtidig
                  lukke øynene for de store multinasjonale selskapenes handlinger som underminerer
                  skattegrunnlaget i utviklingsland. 

Dette skjer dels på grunn av en skattekonkurranse oppmuntret av EU, IMF og
                  Verdensbanken – kappløp mot bunnen, kalles det – og dels fordi 60 pst. av
                  verdenshandelen foregår internt i de store selskapene, og store summer gjemmes
                  bort i skatteparadis. Obama har sagt det slik: På Cayman Islands finnes et bygg
                  som er antatt å huse 12 000 amerikanske selskaper. Det er enten verdens største
                  bygg, eller så er det verdens største skatteunndragelse. 

Det hører også til at her er det stor grad av hemmelighold og lite innsyn. Det er
                  håp om at Norge og Tyskland kan få en alliert i Obama. Dette handler om kampen mot
                  korrupsjon, og det handler om å ta et viktig grep internasjonalt i en verden som
                  har kommet ut av styring. Ikke minst handler det om at fattige land skal kunne
                  styrke ressursgrunnlaget og få politisk handlingsrom til å styre sin egen
                  utvikling. 

Norge og utviklingsministeren var også tydelig på kvinners rettigheter og
                  likestilling i Doha. Vi har behandlet en stortingsmelding om dette temaet, og det
                  var stor enighet om å sette kvinners rettigheter og likestilling høyt på
                  dagsordenen. Departementet har gitt en god og fyldig redegjørelse for hvordan
                  dette følges opp i budsjettet. Jeg må si at UD kan stå som et godt eksempel for
                  hvordan dette kan gjøres. 

Så et forbedringsområde: NORADs gjennomgang av ambassadene viser svakheter ved
                  hvordan arbeidet følges opp. Det skal sies at det er noen lysende eksempler, men
                  komiteen er tydelig på at dette er et ledelsesansvar. Vi ser fram til en aktiv
                  handling fra begge de ansvarlige statsrådenes side. Det er ekstra viktig at
                  ambassadene har god kontakt med endringsaktørene, og det vil ofte være
                  kvinneorganisasjoner på grasrotplan. Komiteen har tidligere slått fast at det er
                  behov for å utvikle et kompetansemiljø som har kunnskap om viktige
                  kvinneorganisasjoner i sør. FOKUS fungerer allerede som et kompetansemiljø, og
                  komiteen har tiltro til at departementet sørger for vi får ressurser til å følge
                  opp arbeidet. 

Det ser ut til at det er framgang i flere av FNs tusenårsmål. Men når det gjelder
                  målet om å redusere mødredødelighet og bedre kvinners helse, går det den gale
                  vegen. Det er bare å håpe at noe av det første Obama gjør, er å oppheve The Global
                  Gag Rule, som har vært en katastrofe for fattige kvinners liv og helse. Kvinners
                  reproduktive rettigheter og helsetjenester knyttet til svangerskap og fødsel,
                  retten til trygge og sjølbestemte aborter og innsatsen mot kjønnslemlestelse er
                  helt avgjørende for kvinners maktstilling i samfunnet. 

Videre er det også viktig at arbeidet med sikkerhetsresolusjon 1325 om kvinner,
                  fred og sikkerhet, og sikkerhetsresolusjon 1820, som betyr et forsterket fokus på
                  seksualisert vold og voldtekt i konflikter, forsterkes. Ikke minst viser
                  situasjonen for kvinner og barn i Øst-Kongo dette. Det er bra at
                  utviklingsministeren følger opp dette i bl.a. FN. 

Et mangfold av organisasjoner med stort engasjement og kunnskap styrker vårt
                  arbeid for fred og nedrustning. Derfor er jeg glad for at opplysningsarbeidet for
                  fred ble styrket med 1 mill. kr neste år. Det sivile samfunnet arbeidet i lang tid
                  med å få til et forbud mot klasevåpen, og det er en styrke at utenriksministeren
                  tok det arbeidet videre. Fred, kampen mot fattigdom og for bærekraftig utvikling
                  er gjensidig avhengig av hverandre. Et nytt våpenkappløp drevet fram av
                  våpenindustrien og ideen om at kampen mot terror kan vinnes med militærmakt, er en
                  av våre største utfordringer i dag og står i vegen for å løse de andre store
                  utfordringene vi ser. 

Masseødeleggelsesvåpen er i strid med grunnleggende prinsipper i folkeretten. Vi
                  har konvensjoner mot biologiske og kjemiske våpen. Det som mangler nå, er en
                  tilsvarende konvensjon mot kjernevåpen. Vi kan ikke tillate atomopprustning, enten
                  det er rakettskjold, russisk forsvar, eller som en del av NATOs strategi. Vi er
                  glad for at Norge støtter arbeidet med en internasjonal konvensjon mot
                  våpenhandel, fordi håndvåpen er de fattiges masseødeleggelsesvåpen. 

Så en liten gladsak: I høst kunne flere av oss oppleve Ramzi, kunstneren og
                  fiolinisten som som ung gutt ble kjent som den som utløste den første intifadaen i
                  Palestina. I dag driver han musikkskolen Al Kamandjati for barn i flyktningleirer.
                  Kulturell infrastruktur, musikk for alle, gir muligheter for ungene til å uttrykke
                  følelsene sine på andre måter enn ved å kaste steiner. Et godt eksempel på dette,
                  å gi verdighet og identitet, er UMOJA, «Det flygende kulturteppet», som drives av
                  Norsk Kulturskoleråd. Det er ufattelig at Fremskrittspartiet klarer å foreslå å
                  kutte hver eneste krone i dette programmet. 

 Den reglementsmessige tida for formiddagsmøtet snart er over, men presidenten vil
                  foreslå at ein gjer ferdig replikkordskiftet før Stortinget tek pause til kl. 18.
                  – Det er ingen innvendingar mot det. 

Det blir replikkordskifte. 

 Jeg finner ikke igjen særlig mye av Sosialistisk Venstrepartis tradisjonelle
                  utenrikspolitikk i innstillingen fra komiteen. Partiets NATO-motstand er nå avløst
                  av en hyllest av NATO som «hjørnesteinen i vår sikkerhetspolitikk», og man slår i
                  tillegg fast: «Ankerfestet for norsk utenriks- og sikkerhetspolitikk er vår sterke
                  støtte til» bl.a. NATO og vårt «tette forhold» til EU. SV har tradisjonelt hevdet
                  at de har vært opptatt av menneskerettigheter, og har brukt dette som årsak til at
                  man bl.a. vil boikotte israelske varer. 

Menneskerettighetsbrudd i eksempelvis Iran er skremmende, med pisking og
                  henrettelser ved steining. Og i Kina hevdes at man henretter kanskje 10 000
                  mennesker årlig, uten at det får den samme reaksjon fra SV. 

Vil man fra SVs side boikotte varer også fra disse landene? Eller hvis dette er et
                  selektivt virkemiddel fra partiet, hvilke andre reaksjoner vurderer man overfor
                  disse landene? 

 Jeg kan forsikre om at vi er stolte over å være med i en regjering som flytter
                  steiner, også i retning av det SV har stått for tidligere. 

Jeg kan også forsikre om at vi står ved vår NATO-motstand. Men vi er med i en
                  regjering som bygger på NATO, og som bygger på at vi ikke skal være medlemmer av
                  EU. 

Replikanten har nok ikke fulgt helt med i timen når han påstår at vi ikke tar
                  menneskerettighetsbrudd i Iran og Kina på fullt alvor. Det gjør vi sannelig!
                  Derfor er vi veldig opptatt av at menneskerettighetsbrudd f.eks. rammer kvinner i
                  Iran. Men det vi oppfatter som et paradoks, er Fremskrittspartiets forsvar for
                  okkupanten Israels grove overgrep overfor palestinerne og de grove
                  menneskerettighetsbruddene som utøves der. 

 Noen steiner synes tyngre å flytte enn andre, tydeligvis. 

Jeg ble så entusiastisk over den replikken jeg fikk fra SV i sted, at jeg må jo
                  bare følge opp overfor SVs representant. Det gjelder budsjettstøtte og
                  forutsetninger for det. 

Er SV enig i, slik det fremgår av sluttdokumentet fra Accra, at når det gjelder
                  bruk av budsjettstøtte, er det aktuelt å stille visse krav til mottakeren i form
                  av kvalitetsovervåkning av deres forvaltningssystemer, og at man faktisk setter
                  noen kondisjonaliteter som har å gjøre med at de utvikler kvaliteten på egne
                  systemer, som grunnlag for å få den type bistandsoverføringer? 

 Den nyvinninga som kommer i sluttdokumentet fra Accra, er en sterk satsing på det
                  sivile samfunnet, på grasrota, som en kontrollør overfor myndighetene. Gitt det
                  perspektivet er budsjettstøtte og ikke minst eierskap et viktig prinsipp som vi
                  støtter. Men det må altså forutsette at grasrota, parlamentene, blir tatt med,
                  både når det gjelder dialog om utviklingen, og også som kontrollørinstans sammen
                  med andre kontrollørinstanser. 

Så er det også slik at i oppfølginga av Doha-runden var vi opptatt av de store
                  kapitalstrømmene ut av utviklingslandene. 

 Representanten Valle berørte i sitt innlegg innstillingen om kvinner og bistand,
                  som hun på en utmerket måte førte i pennen på vegne av komiteen. Hun viste bl.a.
                  til nødvendigheten av at ambassadene følger opp de føringer som Stortinget har
                  gitt. Det regner jeg med at statsråden har tatt et alvorlig og betydelig ansvar
                  for. Men kanskje burde representanten Valle i rollen som stortingsrepresentant
                  være litt mer opptatt av hvordan statsråden følger opp den delen av bestrebelsene
                  som går på å løfte kvinner i utviklingsland, og som handler om utdanning. Vi er
                  naturligvis enige om at utdanning er en helt sentral, strategisk innsats når det
                  gjelder kvinner i utviklingsland. 

Hva vil representanten Valle gjøre med at utdanning konsekvent nedprioriteres som
                  andel av bistanden under denne regjeringen? 

 Jeg er glad for at representanten Høybråten er helt enig i at ambassadene skal
                  følges nøye opp med hensyn til hvordan de ivaretar den gode innstillingen vi var
                  sammen om å lage når det gjelder kvinners rettigheter og utdanning. 

Når representanten påstår at utdanning blir prioritert ned, stemmer jo ikke det
                  med de opplysningene som nå kommer om at flere og flere jenter får utdanning, og
                  at man ligger mye bedre an til å nå tusenårsmålene om utdanning enn på andre
                  områder, f.eks. mødrehelse. Det er jo et faktum at vi gir en stor bistand til
                  utdanning gjennom f.eks. UNICEF. Det er ikke bare de bilaterale donasjonene som
                  gjelder, men også det som gis gjennom FN. Så skal det være en stor konferanse nå i
                  desember som vil vise at denne regjeringa og denne utviklingsministeren tar dette
                  på ramme alvor, for det er jo grunnlaget for all annen utvikling. 

 Replikkordskiftet er avslutta, og Stortinget tek no pause. 

Nytt møte blir sett kl. 18, og første talar på kveldsmøtet er Dagfinn Høybråten.
               





                    

 Under debatten er det satt fram seks forslag. Det er 

forslag nr. 1, fra Dagfinn Høybråten på vegne av Fremskrittspartiet,
                           Høyre, Kristelig Folkeparti og Venstre 

forslagene nr. 2, 3 og 4, fra Morten Høglund på vegne av
                           Fremskrittspartiet 

forslag nr. 5, fra Dagfinn Høybråten på vegne av Kristelig Folkeparti
                        

forslag nr. 6, fra Morten Høglund på vegne av Fremskrittspartiet, Høyre
                           og Kristelig Folkeparti 

Forslagene nr. 1–5 er tatt inn i innstillingen, mens beriktiget forslag nr. 6
                     er omdelt i salen. 

Under debatten er forslagene nr. 1, 3 og 6 omgjort til oversendelsesforslag og
                     ordlyden endres i tråd med dette. 

Forslag nr. 1, fra Fremskrittspartiet, Høyre, Kristelig Folkeparti og Venstre,
                     lyder i endret form: 

«Det henstilles til Regjeringen å utrede nærmere forslaget fra det offentlig
                        nedsatte Utviklingsutvalget om opprettelse av et større fond for
                        investeringer i lavinntektsland, særlig Afrika og de minst utviklede land
                        (MUL), finansiert av midler som ikke hentes fra bistandsbudsjettet.» 

Forslag nr. 3, fra Fremskrittspartiet, lyder i endret form: 

«Det henstilles til Regjeringen å vurdere strakstiltak for å dempe effektene
                        av finanskrisen i de landene hvor Norge har utviklingspolitisk engasjement.»
                     

Beriktiget forslag nr. 6, fra Fremskrittspartiet, Høyre og Kristelig
                     Folkeparti, lyder i endret form: 

«Det henstilles til Regjeringen i prosessen rundt Durban 2-konferansen å
                        aktivt støtte initiativer til forsvar for universelle menneskerettigheter og
                        unnlate å støtte initiativer som spesielt kritiserer religiøse grupper eller
                        land.» 

Presidenten foreslår at forslagene oversendes Regjeringen uten
                     realitetsvotering. – Det anses vedtatt. 

Det voteres over forslagene nr. 2 og 4, fra Fremskrittspartiet.

Forslag nr. 2 lyder:

«Stortinget ber Regjeringen komme tilbake til Stortinget med forslag om
                        heving av atomubåten K-159.» 

Forslag nr. 4 lyder: 

«Stortinget ber Regjeringen i det utviklingspolitiske engasjementet
                        prioritere arbeidet med tuberkulosevaksiner.» 

Votering:

Forslagene fra Fremskrittspartiet ble med 81 mot 23 stemmer ikke bifalt.

(Voteringsutskrift kl. 20.54.19)

 Det voteres så over forslag nr. 5 fra Kristelig Folkeparti vedrørende
                        rammeområde 4. Forslaget lyder: 

«Rammeområde 4

(Utenriks)

I 

På statsbudsjettet for 2009 bevilges under: 

Utgifter

100

Utenriksdepartementet

 1

Driftsutgifter

1 554 487 000

21

Spesielle driftsutgifter, 

kan overføres

4 790 000

45

Større utstyrsanskaffelser og
                                 vedlikehold, 

kan overføres

16 000 000

70

Erstatning av skader på utenlandske
                                 ambassader

800 000

71

Diverse tilskudd

32 713 000

72

Hjelp til norske borgere i utlandet
                                 som ikke er sjømenn

137 000

103

Regjeringens fellesbevilgning for
                                 representasjon

 1

Driftsutgifter

25 035 000

104

Kongefamiliens offisielle reiser til
                                 utlandet

 1

Driftsutgifter

8 248 000

115

Kultur-, norgesfremme- og
                                 informasjonsformål

 1

Driftsutgifter

27 932 000

70

Tilskudd til kultur-, norgesfremme- og
                                 informasjonsformål, 

kan overføres

65 635 000

116

Deltaking i internasjonale
                                 organisasjoner

70

Tilskudd til internasjonale
                                 organisasjoner

1 063 533 000

71

Finansieringsordningen under
                                 EØS-avtalen, 

kan overføres

50 000 000

72

EØS-finansieringsordningen, 

kan overføres

900 000 000

73

Den norske finansieringsordningen,
                                    

kan overføres

885 000 000

74

Bilaterale samarbeidsprogram med
                                 Bulgaria og Romania, 

kan overføres

120 000 000

118

Nordområdetiltak mv.

70

Nordområdetiltak og prosjektsamarbeid
                                 med Russland, 

kan overføres

282 127 000

71

Fred- og demokratitiltak, 

kan overføres

3 793 000

76

Tilskudd til internasjonale klima- og
                                 miljøtiltak, 

kan overføres

26 698 000

140

Utenriksdepartementets administrasjon
                                 av utviklingshjelpen

 1

Driftsutgifter

948 761 000

45

Større utstyrsanskaffelser og
                                 vedlikehold, 

kan overføres

13 757 000

141

Direktoratet for utviklingssamarbeid
                                 (Norad)

 1

Driftsutgifter

185 836 000

144

Fredskorpset

 1

Driftsutgifter

50 000 000

150

Bistand til Afrika

78

Regionbevilgning for Afrika, 

kan overføres

2 893 500 000

151

Bistand til Asia

72

Bistand til Afganistan, 

kan overføres

500 000 000

78

Regionbevilgning for Asia, 

kan overføres

538 600 000

152

Bistand til Midtøsten

78

Regionbevilgning for Midtøsten, 

kan overføres

500 000 000

153

Bistand til Latin-Amerika

78

Regionbevilgning for Latin-Amerika,
                                    

kan overføres

157 950 000

160

Sivilt samfunn og demokratiutvikling

 1

Driftsutgifter

33 500 000

70

Sivilt samfunn, 

kan
                                    overføres

1 263 000 000

71

Tilskudd til frivillige
                                 organisasjoners opplysningsarbeid, 

kan
                                 overføres

81 000 000

72

Demokratistøtte/partier, 

kan overføres

8 000 000

73

Kultur, 

kan
                                    overføres

107 000 000

75

Internasjonale organisasjoner og
                                 nettverk, 

kan overføres

172 500 000

77

Utvekslingsordninger gjennom
                                 Fredskorpset, 

kan overføres

135 000 000

161

Næringsutvikling

70

Næringsutvikling, 

kan overføres

309 000 000

75

NORFUND - tapsavsetting

143 750 000

162

Overgangsbistand (gap)

70

Overgangsbistand (gap), 

kan overføres

744 000 000

163

Nødhjelp, humanitær bistand og
                                 menneskerettigheter

70

Naturkatastrofer, 

kan overføres

345 000 000

71

Humanitær bistand og
                                 menneskerettigheter, 

kan overføres

2 110 000 000

164

Fred, forsoning og demokrati

70

Fred, forsoning og demokratitiltak,
                                    

kan overføres

770 725 000

71

ODA-godkjente land på Balkan, 

kan overføres

575 000 000

72

Utvikling og nedrustning, 

kan overføres

73 000 000

73

Andre ODA-godkjente OSSE-land, 

kan overføres

365 000 000

165

Forskning, kompetanseheving og
                                 evaluering

 1

Driftsutgifter

139 000 000

70

Forskning og høyere utdanning, 

kan overføres

333 000 000

71

Faglig samarbeid, 

kan overføres

240 000 000

166

Miljø og bærekraftig utvikling mv.

 1

Driftsutgifter

25 000 000

70

Ymse tilskudd, 

kan
                                    overføres

9 795 000

71

Internasjonale prosesser og
                                 konvensjoner mv., 

kan overføres

39 000 000

72

Internasjonale miljøprosesser og
                                 bærekraftig utvikling, 

kan overføres

248 000 000

73

Klima- og skogsatsingen, 

kan overføres

1 475 000 000

167

Flyktningtiltak i Norge, godkjent som
                                 utviklingshjelp (ODA)

21

Spesielle driftsutgifter

1 755 556 000

168

Kvinner og likestilling

70

Kvinner og likestilling, 

kan overføres

300 000 000

169

Globale helse- og vaksineinitiativ

70

Vaksine og helse, 

kan overføres

1 420 000 000

71

Andre helse- og aidstiltak, 

kan overføres

200 000 000

170

FN-organisasjoner mv.

70

FNs utviklingsprogram (UNDP)

860 000 000

71

FNs befolkningsprogram (UNFPA)

332 000 000

72

FNs barnefond (UNICEF)

440 000 000

73

Verdens matvareprogram (WFP), 

kan overføres

145 000 000

74

FNs Høykommissær for flyktninger
                                 (UNHCR)

250 000 000

75

FNs organisasjon for palestinske
                                 flyktninger (UNRWA)

150 000 000

76

Tilleggsmidler via FN-systemet mv.,
                                    

kan overføres

1 507 200 000

77

FNs aidsprogram (UNAIDS), 

kan overføres

160 000 000

78

Bidrag andre FN-organisasjoner mv.,
                                    

kan overføres

168 220 000

79

Eksperter, junioreksperter og FNs
                                 fredskorps, 

kan overføres

67 000 000

81

Tilskudd til internasjonal
                                 landbruksforskning, 

kan overføres

92 000 000

171

Multilaterale finansinstitusjoner

70

Verdensbanken, 

kan
                                    overføres

810 000 000

71

Regionale banker og fond, 

kan overføres

763 300 000

72

Samfinansiering via
                                 finansinstitusjoner, 

kan overføres

502 500 000

172

Gjeldslette og gjeldsrelaterte tiltak

70

Gjeldsslette, betalingsbalansestøtte
                                 og kapasitetsbygging, 

kan overføres

295 000 000

480

Svalbardbudsjettet

50

Tilskudd

129 852 000

Totale utgifter

30 947 230 000

Inntekter

3100

Utenriksdepartementet

1

Diverse gebyrer ved utenriksstasjonene

14 465 000

2

Gebyrer for utlendingssaker ved
                                 utenriksstasjonene

63 900 000

5

Refusjon spesialutsendinger mv.

6 605 000

Totale inntekter

84 970 000

II 

Merinntektsfullmakter

Stortinget samtykker i at Utenriksdepartementet i 2009 kan: 

1 

overskride bevilgningen under

mot tilsvarende merinntekter
                           under

kap. 100 post 1

kap. 3100 postene 2 og 5

kap. 100 post 71

kap. 3100 post 6

kap. 140 post 1

kap. 3140 post 5

2. overskride bevilgningen under kap. 166 Miljø og bærekraftig utvikling
                        mv., post 70 Ymse tilskudd, mot tilsvarende inntekter under kap. 3166 Miljø
                        og bærekraftig utvikling mv., post 1 Salgsinntekter fra salg av
                        bistandseiendommer som er finansiert over bistandsbudsjettet, og som ikke er
                        avskrevet i forhold til innlemmelse i husleieordningen. Ubenyttede inntekter
                        fra slikt salg kan tas med ved beregning av overførbart beløp under kap. 166
                        Miljø og bærekraftig utvikling mv., post 70 Ymse tilskudd. 

III 

Omdisponeringsfullmakter

Stortinget samtykker i at Utenriksdepartementet i 2009 kan omdisponere inntil 2
                  mill. kroner per tiltak fra kap. 166 Miljø og bærekraftig utvikling mv., post 70
                  Ymse tilskudd, til øvrige ODA-godkjente bevilgninger. Beslutning om bruk av midler
                  utover dette og inntil 6 mill. kroner treffes av Kongen. 

IV 

Agio/Disagio

Stortinget samtykker i at Utenriksdepartementet i 2009 gis fullmakt til å
                  utgiftsføre/inntektsføre uten bevilgning kursgevinst og -tap som følge av
                  justering av midlene ved utenriksstasjonene under kap. 100/3100
                  Utenriksdepartementet og kap. 140/3140 Utenriksdepartementets administrasjon av
                  utviklingshjelpen, post 89 Agio/Disagio. 

V 

Bruk av opptjente rentemidler

Stortinget samtykker i at opptjente renter på tilskudd som er utbetalt fra Norge
                  til multi-bi-prosjekter, samarbeidsprosjekter, stat-til-stat-bistand, støtte til
                  internasjonale og lokale ikke-statlige aktører, kan benyttes til tiltak som
                  avtales mellom Utenriksdepartementet og den enkelte mottaker. 

VI 

Tilsagnsfullmakter

Stortinget samtykker i at Utenriksdepartementet i 2009 kan gi tilsagn om: 

1. støtte utover gitte bevilgninger, men slik at samlet ramme for nye
                        tilsagn og gammelt ansvar ikke overstiger følgende beløp: 

Kap.

Post

Betegnelse

Samlet ramme

116

Deltaking i internasjonale organisasjoner

72

EØS-finansieringsordningen

3 400 mill. kroner

73

Den norske finansieringsordningen

2 700 mill. kroner

74

Bilaterale samarbeidsprogram med Bulgaria
                              og Romania

350 mill. kroner

118

Nordområdetiltak mv.

70

Nordområdetiltak og prosjektsamarbeid med
                              Russland

188 mill. kroner

161

Næringsutvikling

70

Næringsutvikling

550 mill. kroner

166

Miljø og bærekraftig utvikling mv.

73

Klima- og skogsatsingen

1 500 mill. kroner

2. tilskudd til globalt fond for fornybar energi og energieffektivitet
                        (GEEREF) med inntil 80 mill. kroner over fire år i perioden 2008–2011 over
                        kap. 166 Miljø- og bærekraftig utvikling mv., post 72 Internasjonale
                        miljøprosesser og bærekraftig utvikling. 

3. tilskudd til utvikling av en vaksine mot pneumokokkbakterien innenfor
                        initiativet Advance Market Commitments for Vaccines (AMC) med inntil 57
                        mill. USD i perioden 2009–2017 over kap. 169 Globale helse- og
                        vaksineinitiativ, post 70 Vaksine og helse. 

VII 

Garantifullmakt

Stortinget samtykker i at Utenriksdepartementet i 2009 kan gi garantier innenfor
                  en ramme for nye tilsagn og gammelt ansvar for inntil 50 mill. kroner for å minske
                  norske importørers risiko ved direkte import fra utviklingsland, jf. omtale under
                  kap. 161 Næringsutvikling i St.prp. nr. 1 (2008–2009). 

VIII 

Dekning av forsikringstilfelle

Stortinget samtykker i at Kongen i 2009 kan inngå avtaler om forsikringsansvar for
                  utstillinger ved visningsinstitusjoner i utlandet innenfor en totalramme for nytt
                  og gammelt ansvar som ikke må overstige 2 800 mill. kroner. 

IX 

Toårige budsjettvedtak

Stortinget samtykker i at Norge kan slutte seg til toårige budsjettvedtak i FAO,
                  WHO, ILO, UNIDO, OECD, WTO, IAEA, IEA, Havbunnsmyndigheten, Den internasjonale
                  havrettsdomstolen og for regulært bidrag til FN. 

X 

Ettergivelse av fordringer

Stortinget samtykker i at Kongen i 2009 kan ettergi statlige fordringer på
                  utviklingsland i samsvar med kriteriene i handlingsplanen av 2004 Om gjeldslette
                  for utvikling for inntil 500 mill. kroner under Garanti-instituttet for
                  eksportkreditts gamle portefølje (gammel alminnelig ordning og den gamle
                  særordningen for utviklingsland). Fordringene verdsettes til faktisk utestående
                  beløp på ettergivelsestidspunktet. 

XI 

Utbetaling av tilskudd

Stortinget samtykker i at Utenriksdepartementet i 2009 gis unntak fra
                  bestemmelsene i stortingsvedtak av 8. november 1984 om utbetaling av gitte
                  bevilgninger på følgende måte: 

1. Utbetalinger innenfor ett budsjettår av norske medlemskapskontingenter,
                        pliktige bidrag og andre bidrag til internasjonale organisasjoner Norge er
                        medlem av, kan foretas i henhold til regelverket til den enkelte
                        organisasjon. 

2. Utbetalinger innenfor ett budsjettår av tilskudd til utviklingsformål kan
                        foretas én gang i året dersom avtaler om samfinansiering med andre givere
                        innenfor utviklingssamarbeidet tilsier det. 

XII 

Bruk av gjeldsbrev og raskere trekk på gjeldsbrev

Stortinget samtykker i at Utenriksdepartementet i 2009 kan: 

1. fravike bevilgningsreglementet § 3 annet ledd ved utstedelse av
                        gjeldsbrev i forbindelse med kapitalpåfyllinger under Det internasjonale
                        utviklingsfondet, Det asiatiske utviklingsfondet, Det afrikanske
                        utviklingsfondet, Den globale miljøfasiliteten, Det internasjonale fond for
                        jordbruksutvikling og Det felles fond for råvarer. 

2. fravike stortingsvedtak av 8. november 1984 for å inngå avtale med
                        mottakere om raskere trekk på gjeldsbrev enn utbetalingsbehovet tilsier ved
                        kapitalpåfyllinger under Det internasjonale utviklingsfondet, Det afrikanske
                        utviklingsfondet og Det asiatiske utviklingsfondet. 

XIII 

Deltakelse i International Finance Facility for Immunisation
                     (IFFIm)

Stortinget samtykker i at Utenriksdepartementet i 2009 i forbindelse med
                  utbetaling av det norske bidraget til GAVI Fund Affiliate på 5,4 mill. USD kan
                  fravike stortingsvedtak av 8. november 1984 om utbetaling av tilskudd før det er
                  behov for å dekke de aktuelle utgiftene og å bruke tilskudd som sikkerhet for lån.
               

XIV 

Deltakelse i IMFs låneordning til fattige land som utsettes for
                     økonomiske sjokk

Stortinget samtykker i at Norge deltar i IMFs låneordning til fattige land som
                  utsettes for økonomiske sjokk, med samlet 240 mill. kroner i løpet av inntil fem
                  år fra og med 2006.» 

Høyre og Venstre har varslet at de støtter forslaget. 

Votering:

Forslaget fra Kristelig Folkeparti ble med 77 mot 27 stemmer ikke bifalt.

(Voteringsutskrift kl. 20.54.49)

Komiteen hadde innstilt: 

Rammeområde 4

(Utenriks)

I 

På statsbudsjettet for 2009 bevilges under: 

Utgifter

100

Utenriksdepartementet

 1

Driftsutgifter

1 554 487 000

21

Spesielle driftsutgifter, 

kan overføres

4 790 000

45

Større utstyrsanskaffelser og
                              vedlikehold, 

kan overføres

16 000 000

70

Erstatning av skader på utenlandske
                              ambassader

800 000

71

Diverse tilskudd

32 713 000

72

Hjelp til norske borgere i utlandet som
                              ikke er sjømenn

137 000

103

Regjeringens fellesbevilgning for
                              representasjon

 1

Driftsutgifter

25 035 000

104

Kongefamiliens offisielle reiser til
                              utlandet

 1

Driftsutgifter

8 248 000

115

Kultur-, norgesfremme- og
                              informasjonsformål

 1

Driftsutgifter

27 932 000

70

Tilskudd til kultur-, norgesfremme- og
                              informasjonsformål, 

kan overføres

67 635 000

116

Deltaking i internasjonale organisasjoner

70

Tilskudd til internasjonale
                              organisasjoner

1 063 533 000

71

Finansieringsordningen under EØS-avtalen,
                                 

kan overføres

50 000 000

72

EØS-finansieringsordningen, 

kan overføres

900 000 000

73

Den norske finansieringsordningen, 

kan overføres

885 000 000

74

Bilaterale samarbeidsprogram med Bulgaria
                              og Romania, 

kan overføres

120 000 000

118

Nordområdetiltak mv.

70

Nordområdetiltak og prosjektsamarbeid med
                              Russland, 

kan overføres

280 127 000

71

Fred- og demokratitiltak, 

kan overføres

3 793 000

76

Tilskudd til internasjonale klima- og
                              miljøtiltak, 

kan overføres

26 698 000

140

Utenriksdepartementets administrasjon av
                              utviklingshjelpen

 1

Driftsutgifter

948 761 000

45

Større utstyrsanskaffelser og
                              vedlikehold, 

kan overføres

13 757 000

141

Direktoratet for utviklingssamarbeid
                              (Norad)

 1

Driftsutgifter

185 836 000

144

Fredskorpset

 1

Driftsutgifter

50 000 000

150

Bistand til Afrika

78

Regionbevilgning for Afrika, 

kan overføres

2 843 500 000

151

Bistand til Asia

72

Bistand til Afganistan, 

kan overføres

500 000 000

78

Regionbevilgning for Asia, 

kan overføres

538 600 000

152

Bistand til Midtøsten

78

Regionbevilgning for Midtøsten, 

kan overføres

500 000 000

153

Bistand til Latin-Amerika

78

Regionbevilgning for Latin-Amerika, 

kan overføres

240 500 000

160

Sivilt samfunn og demokratiutvikling

 1

Driftsutgifter

33 500 000

70

Sivilt samfunn, 

kan
                                 overføres

1 193 000 000

71

Tilskudd til frivillige organisasjoners
                              opplysningsarbeid, 

kan overføres

81 000 000

72

Demokratistøtte/partier, 

kan overføres

8 000 000

73

Kultur, 

kan
                              overføres

107 000 000

75

Internasjonale organisasjoner og
                              nettverk, 

kan overføres

172 500 000

77

Utvekslingsordninger gjennom
                              Fredskorpset, 

kan overføres

135 000 000

161

Næringsutvikling

70

Næringsutvikling, 

kan
                                 overføres

309 000 000

75

NORFUND - tapsavsetting

143 750 000

162

Overgangsbistand (gap)

70

Overgangsbistand (gap), 

kan overføres

724 000 000

163

Nødhjelp, humanitær bistand og
                              menneskerettigheter

70

Naturkatastrofer, 

kan
                                 overføres

335 000 000

71

Humanitær bistand og menneskerettigheter,
                                 

kan overføres

2 110 000 000

164

Fred, forsoning og demokrati

70

Fred, forsoning og demokratitiltak, 

kan overføres

770 725 000

71

ODA-godkjente land på Balkan, 

kan overføres

575 000 000

72

Utvikling og nedrustning, 

kan overføres

73 000 000

73

Andre ODA-godkjente OSSE-land, 

kan overføres

365 000 000

165

Forskning, kompetanseheving og evaluering

 1

Driftsutgifter

139 000 000

70

Forskning og høyere utdanning, 

kan overføres

333 000 000

71

Faglig samarbeid, 

kan
                                 overføres

240 000 000

166

Miljø og bærekraftig utvikling mv.

 1

Driftsutgifter

25 000 000

70

Ymse tilskudd, 

kan
                                 overføres

9 795 000

71

Internasjonale prosesser og konvensjoner
                              mv., 

kan overføres

39 000 000

72

Internasjonale miljøprosesser og
                              bærekraftig utvikling, 

kan overføres

248 000 000

73

Klima- og skogsatsingen, 

kan overføres

1 475 000 000

167

Flyktningtiltak i Norge, godkjent som
                              utviklingshjelp (ODA)

21

Spesielle driftsutgifter

2 002 006 000

168

Kvinner og likestilling

70

Kvinner og likestilling, 

kan overføres

300 000 000

169

Globale helse- og vaksineinitiativ

70

Vaksine og helse, 

kan
                                 overføres

1 370 000 000

71

Andre helse- og aidstiltak, 

kan overføres

190 000 000

170

FN-organisasjoner mv.

70

FNs utviklingsprogram (UNDP)

860 000 000

71

FNs befolkningsprogram (UNFPA)

332 000 000

72

FNs barnefond (UNICEF)

400 000 000

73

Verdens matvareprogram (WFP), 

kan overføres

145 000 000

74

FNs Høykommissær for flyktninger (UNHCR)

240 000 000

75

FNs organisasjon for palestinske
                              flyktninger (UNRWA)

150 000 000

76

Tilleggsmidler via FN-systemet mv., 

kan overføres

1 507 200 000

77

FNs aidsprogram (UNAIDS), 

kan overføres

160 000 000

78

Bidrag andre FN-organisasjoner mv., 

kan overføres

168 220 000

79

Eksperter, junioreksperter og FNs
                              fredskorps, 

kan overføres

67 000 000

81

Tilskudd til internasjonal
                              landbruksforskning, 

kan overføres

88 000 000

171

Multilaterale finansinstitusjoner

70

Verdensbanken, 

kan
                                 overføres

810 000 000

71

Regionale banker og fond, 

kan overføres

763 300 000

72

Samfinansiering via finansinstitusjoner,
                                 

kan overføres

462 500 000

172

Gjeldslette og gjeldsrelaterte tiltak

70

Gjeldsslette, betalingsbalansestøtte og
                              kapasitetsbygging, 

kan overføres

270 000 000

480

Svalbardbudsjettet

50

Tilskudd 

129 852 000

Totale utgifter

30 947 230 000

Inntekter

3100

Utenriksdepartementet

1

Diverse gebyrer ved utenriksstasjonene

14 465 000

2

Gebyrer for utlendingssaker ved
                              utenriksstasjonene

63 900 000

5

Refusjon spesialutsendinger mv.

6 605 000

Totale inntekter

84 970 000

II 

Merinntektsfullmakter

Stortinget samtykker i at Utenriksdepartementet i 2009 kan: 

1. 

overskride bevilgningen under

mot tilsvarende merinntekter
                           under

kap. 100 post 1

kap. 3100 postene 2 og 5

kap. 100 post 71

kap. 3100 post 6

kap. 140 post 1

kap. 3140 post 5

2. overskride bevilgningen under kap. 166 Miljø og bærekraftig utvikling
                        mv., post 70 Ymse tilskudd, mot tilsvarende inntekter under kap. 3166 Miljø
                        og bærekraftig utvikling mv., post 1 Salgsinntekter fra salg av
                        bistandseiendommer som er finansiert over bistandsbudsjettet, og som ikke er
                        avskrevet i forhold til innlemmelse i husleieordningen. Ubenyttede inntekter
                        fra slikt salg kan tas med ved beregning av overførbart beløp under kap. 166
                        Miljø og bærekraftig utvikling mv., post 70 Ymse tilskudd. 

III 

Omdisponeringsfullmakt

Stortinget samtykker i at Utenriksdepartementet i 2009 kan omdisponere inntil 2
                  mill. kroner per tiltak fra kap. 166 Miljø og bærekraftig utvikling mv., post 70
                  Ymse tilskudd, til øvrige ODA-godkjente bevilgninger. Beslutning om bruk av midler
                  utover dette og inntil 6 mill. kroner treffes av Kongen. 

IV 

Agio/Disagio

Stortinget samtykker i at Utenriksdepartementet i 2009 gis fullmakt til å
                  utgiftsføre/inntektsføre uten bevilgning kursgevinst og -tap som følge av
                  justering av midlene ved utenriksstasjonene under kap. 100/3100
                  Utenriksdepartementet og kap. 140/3140 Utenriksdepartementets administrasjon av
                  utviklingshjelpen, post 89 Agio/Disagio. 

V 

Bruk av opptjente rentemidler

Stortinget samtykker i at opptjente renter på tilskudd som er utbetalt fra Norge
                  til multi-bi-prosjekter, samarbeidsprosjekter, stat-til-stat-bistand, støtte til
                  internasjonale og lokale ikke-statlige aktører, kan benyttes til tiltak som
                  avtales mellom Utenriksdepartementet og den enkelte mottaker. 

VI 

Tilsagnsfullmakter

Stortinget samtykker i at Utenriksdepartementet i 2009 kan gi tilsagn om: 

1. støtte utover gitte bevilgninger, men slik at samlet ramme for nye
                        tilsagn og gammelt ansvar ikke overstiger følgende beløp: 

Kap.

Post

Betegnelse

Samlet ramme

116

Deltaking i internasjonale organisasjoner

72

EØS-finansieringsordningen

3 400 mill. kroner

73

Den norske finansieringsordningen

2 700 mill. kroner

74

Bilaterale samarbeidsprogram med Bulgaria
                              og Romania

350 mill. kroner

118

Nordområdetiltak mv.

70

Nordområdetiltak og prosjektsamarbeid med
                              Russland

188 mill. kroner

161

Næringsutvikling

70

Næringsutvikling

550 mill. kroner

166

Miljø og bærekraftig utvikling mv.

73

Klima- og skogsatsingen

1 500 mill. kroner

2. tilskudd til globalt fond for fornybar energi og energieffektivitet
                        (GEEREF) med inntil 80 mill. kroner over fire år i perioden 2008–2011 over
                        kap. 166 Miljø- og bærekraftig utvikling mv., post 72 Internasjonale
                        miljøprosesser og bærekraftig utvikling. 

3. tilskudd til utvikling av en vaksine mot pneumokokkbakterien innenfor
                        initiativet Advance Market Commitments for Vaccines (AMC) med inntil 57
                        mill. USD i perioden 2009–2017 over kap. 169 Globale helse- og
                        vaksineinitiativ, post 70 Vaksine og helse. 

VII 

Garantifullmakt

Stortinget samtykker i at Utenriksdepartementet i 2009 kan gi garantier innenfor
                  en ramme for nye tilsagn og gammelt ansvar for inntil 50 mill. kroner for å minske
                  norske importørers risiko ved direkte import fra utviklingsland, jf. omtale under
                  kap. 161 Næringsutvikling i St.prp. nr. 1 (2008–2009). 

VIII 

Dekning av forsikringstilfelle

Stortinget samtykker i at Kongen i 2009 kan inngå avtaler om forsikringsansvar for
                  utstillinger ved visningsinstitusjoner i utlandet innenfor en totalramme for nytt
                  og gammelt ansvar som ikke må overstige 2 800 mill. kroner. 

IX 

Toårige budsjettvedtak

Stortinget samtykker i at Norge kan slutte seg til toårige budsjettvedtak i FAO,
                  WHO, ILO, UNIDO, OECD, WTO, IAEA, IEA, Havbunnsmyndigheten, Den internasjonale
                  havrettsdomstolen og for regulært bidrag til FN. 

X 

Ettergivelse av fordringer

Stortinget samtykker i at Kongen i 2009 kan ettergi statlige fordringer på
                  utviklingsland i samsvar med kriteriene i handlingsplanen av 2004 Om gjeldslette
                  for utvikling for inntil 500 mill. kroner under Garanti-instituttet for
                  eksportkreditts gamle portefølje (gammel alminnelig ordning og den gamle
                  særordningen for utviklingsland). Fordringene verdsettes til faktisk utestående
                  beløp på ettergivelsestidspunktet. 

XI 

Utbetaling av tilskudd

Stortinget samtykker i at Utenriksdepartementet i 2009 gis unntak fra
                  bestemmelsene i stortingsvedtak av 8. november 1984 om utbetaling av gitte
                  bevilgninger på følgende måte: 

1. Utbetalinger innenfor ett budsjettår av norske medlemskapskontingenter,
                        pliktige bidrag og andre bidrag til internasjonale organisasjoner Norge er
                        medlem av, kan foretas i henhold til regelverket til den enkelte
                        organisasjon. 

2. Utbetalinger innenfor ett budsjettår av tilskudd til utviklingsformål kan
                        foretas én gang i året dersom avtaler om samfinansiering med andre givere
                        innenfor utviklingssamarbeidet tilsier det. 

XII 

Bruk av gjeldsbrev og raskere trekk på gjeldsbrev

Stortinget samtykker i at Utenriksdepartementet i 2009 kan: 

1. fravike bevilgningsreglementet § 3 annet ledd ved utstedelse av
                        gjeldsbrev i forbindelse med kapitalpåfyllinger under Det internasjonale
                        utviklingsfondet, Det asiatiske utviklingsfondet, Det afrikanske
                        utviklingsfondet, Den globale miljøfasiliteten, Det internasjonale fond for
                        jordbruksutvikling og Det felles fond for råvarer. 

2. fravike stortingsvedtak av 8. november 1984 for å inngå avtale med
                        mottakere om raskere trekk på gjeldsbrev enn utbetalingsbehovet tilsier ved
                        kapitalpåfyllinger under Det internasjonale utviklingsfondet, Det afrikanske
                        utviklingsfondet og Det asiatiske utviklingsfondet. 

XIII 

Deltakelse i International Finance Facility for Immunisation
                     (IFFIm)

Stortinget samtykker i at Utenriksdepartementet i 2009 i forbindelse med
                  utbetaling av det norske bidraget til GAVI Fund Affiliate på 5,4 mill. USD kan
                  fravike stortingsvedtak av 8. november 1984 om utbetaling av tilskudd før det er
                  behov for å dekke de aktuelle utgiftene og å bruke tilskudd som sikkerhet for lån.
               

XIV 

Deltakelse i IMFs låneordning til fattige land som utsettes for
                     økonomiske sjokk

Stortinget samtykker i at Norge deltar i IMFs låneordning til fattige land som
                  utsettes for økonomiske sjokk, med samlet 240 mill. kroner i løpet av inntil fem
                  år fra og med 2006. 

 Fremskrittspartiet har varslet at de vil gå imot innstillingen. Høyre,
                     Kristelig Folkeparti og Venstre vil nå støtte innstillingen. 

Votering:

Komiteens innstilling ble bifalt med 82 mot 22 stemmer.

(Voteringsutskrift kl. 20.55.20)


                    
                    

 Før vi går videre med debatten, har presidenten en viktig informasjon. 




Som de fleste vil være kjent med, har det vært et branntilløp i kjellerregionen i stortingsbygningen tidligere i dag. Det ble utløst av boring i en strømkabel. For å få skiftet ut den skadede kabelen må strømmen i stortingsbygningen kobles ut mens arbeidet pågår. Utkoblingen vil skje kl. 24.00 i kveld, og arbeidet er anslått til å ta et par timer. Nødstrømsaggregat vil bli koblet inn, men det vil bare forsyne bl.a. nødvendig lys. Det betyr at de fleste datamaskiner i kontorene i stortingsbygningen ikke vil kunne brukes etter kl. 24.00 og utover natten. Det er altså bare stortingsbygningen som er berørt, ikke andre bygninger. 




Presidenten håper at dette er akseptabelt for representantene. Det kan jo være fint med litt stearinlys – og penn og blekk gir julestemning. 




 I lys av strømutkoblingen får vi prøve å begrense oss i debatten her, slik at vi ikke provoserer til altfor lange utskeielser. 




De store pengene på Utenriksdepartementets budsjett går til Norges bistand til utviklingsland. Her har Norge en sterk tradisjon som en solidarisk nasjon. Vår nasjon er vel kjent for innsatsen for å gi verdens fattigste folk en bedre framtid, for å bidra til konfliktløsning og fred og for å kjempe for demokrati og menneskerettigheter. Det må fortsatt være Norges kjennetegn. 




Regjeringens forslag til bistandsbudsjett for 2009 utgjør i denne sammenheng et paradoks. På den ene siden gir det en stor vekst i bevilgningsrammen, noe jeg har gitt, og vil gi, honnør for. På den andre siden blir mesteparten av økningen tatt av tiltak for asylsøkere i Norge og dernest det nye klimaprosjektet for å redusere utslipp av klimagasser til atmosfæren. I sum gjør dette så store innhogg i bistandsrammen at øvrig bistandsvirksomhet i utviklingsland så vidt opprettholder sin realverdi om man korrigerer for prisstigningen. Faktisk kommer et flertall av de klassiske budsjettkapitlene for utviklingsbistand ut med direkte kutt eller nedgang i realverdi. Det er lenge siden en slik stagnasjon var tilfellet. 




Til og med blant Regjeringens fem prioriterte satsingsområder kommer noen ut med nedgang. Og for første gang i denne stortingsperioden gir Regjeringen innledningsvis ingen oversikt over hvor store påplusninger som gis på de fem prioriterte satsingsområdene. Det viser hvor trangt det til slutt ble for den fattigdomsbekjempende bistanden til u-land, selv om totalrammen altså øker formidabelt. 




Fra Kristelig Folkepartis side foreslo vi i finanskomiteens budsjettinnstilling å øke bistandsrammen med 331 mill. kr utover Regjeringens forslag. Sammen med en omdisponering fra formål her i Norge til formål i utviklingsland økte vi bistandsvirksomheten i u-land med godt over en halv milliard kroner. Slik fjernet vi de reelle kuttene på mange, men ikke alle budsjettkapitlene innen bistandsområdet. Kristelig Folkeparti forslag ville bl.a. økt innsatsen i Afrika med om lag 450 mill. kr og økt de frivillige organisasjonenes innsats med rundt 150 mill. kr. 




Kristelig Folkepartis forslag om å øke bistanden utover 1 pst. av brutto nasjonalinntekt falt i Stortinget. I utenrikskomiteens innstilling foreslår Kristelig Folkeparti derfor omdisponeringer som vil gi Afrika vel 200 mill. kr mer og frivillige organisasjoner rundt 100 mill. kr mer. Sektorvis øker vi utdanningsbistanden med 100 mill. kr, helse og vaksine med 100 mill. kr, og dessuten øker vi den forsømte innsatsen for landbruk og matvaresikkerhet. 




Som vanlig under den rød-grønne flertallsregjeringen er Stortingets rom for å endre budsjettet lite. Ett av våre forslag – som bare Kristelig Folkeparti gikk inn for i finansinnstillingen – har imidlertid fått flertall i utenrikskomiteens innstilling. Det er vårt forslag om å øke støtten til Fredskorpset med 5 mill. kr for å sikre opplæringen også av dem som skal ut i tjeneste i regi av det nye utvekslingsprogrammet ESTHER. Vi er glad for dette gjennomslaget for Fredskorpsets viktige arbeid. 




Kristelig Folkeparti er for øvrig med i det flertall som gir 1 mill. kr ekstra til organisasjoner som arbeider for fred og menneskerettigheter, og vi er med i flertallet som vil ha bedre opplæringstiltak i Norge for mindreårige asylsøkere. 




Da Regjeringen, ved finansminister Kristin Halvorsen, presenterte statsbudsjettet i denne sal, sa hun helt feilaktig følgende: 







«Vi prioriterer internasjonal solidaritet ved å være den første regjeringen som når målet om å bruke 1 pst. av bruttonasjonalinntekten til bistand.» 




Dette er dobbelt feil, og det blir ikke mer riktig av at det er gjentatt av komiteens leder her i debatten i dag. Andre land har bevilget minst 1 pst. av BNI til bistand før, og for det andre har skiftende norske regjeringen gjort det i lang tid, fra midten av 1980-årene til midten av 1990-årene. 




Det er også feil å si, som representanten Akselsen sa, at Regjeringen med dette innfrir Soria Moria-erklæringen. For der står det vitterlig at man skal nå målet om 1 pst. av BNI og deretter trappe bistanden ytterligere opp i perioden. Det siste er ikke gjort. De hadde sjansen, men stemte imot da Kristelig Folkeparti allerede i fjor foreslo 1 pst. av BNI til bistand, og stemte også imot da vi i finansinnstillingen nylig foreslo å øke bistanden utover 1 pst. 




Så langt rammen for bistandsbudsjettet. Hva så med innretningen? Her er det noen store trender som må bemerkes, og jeg vil framheve tre. 




For det første: Svakere fattigdomsfokus. Det ser vi først og fremst i en lavere prioritering av de fattige landene i Afrika sør for Sahara. I stedet har vi sett tendenser til mindre geografisk konsentrasjon av bistanden under denne regjeringen. 




For det andre: Nedprioritering av utdanning. Det var en enstemmig utenrikskomité som i sin tid støttet at utdanningsbistandens andel av bistandsbudsjettet skulle økes. Den nådde 13,5 pst. i 2005 – altså før regjeringsskiftet. Utenrikskomiteen har i denne stortingsperioden etterlyst fortsatt opptrapping av bistanden til utdanning, noe komiteen også gjør i årets budsjettinnstilling. Men dessverre har Regjeringen hvert år foreslått budsjetter som innebærer en nedprioritering av bistanden til utdanning. På to år – fra 2005 til 2007 – ble utdanningsbistandens andel redusert fra 13,5 pst. til 10 pst. av norsk bistand. Fortsetter trenden, vil utdanningsbistandens andel være halvert når regnskapet for periodens to siste år gjøres opp. Det skjer midt i perioden da vi med kraft skulle følge opp FNs tusenårsmål, hvor tilgang til utdanning for alle er en av hovedsakene. 




For det tredje: Klimasatsingen gis ikke addisjonelt, slik opposisjonspartiene i klimaforliket bad om. Den betales innenfor bistandsrammen, slik at målrettede utviklingstiltak i u-land nå får en redusert andel av bruttonasjonalinntekten i forhold til de siste årene. Konkrete tiltak for å hjelpe utsatte befolkningsgrupper i u-land med klimatilpasningstiltak har vi lenge bidratt med gjennom bistanden fra norsk side, for forørkning og klimaendringer er intet nytt under solen. Hovedformålet med slik bistand er sosial og økonomisk utvikling i u-land. 




Det nye er satsingen hvor hovedformålet er å redusere klimagassutslipp av hensyn til det globale klima. Kristelig Folkeparti er en pådriver for dette, ja vi var sammen med Venstre og Høyre med på å presse Regjeringen til å godta dette i klimaforliket for et års tid siden. Men vi hadde håpet at den delen som går utover det som med rette kan kalles klimatilpasning, skulle komme addisjonelt, altså i tillegg til den ordinære bistanden. Også FNs klimakonvensjon fastslår prinsippet om addisjonalitet. 




Vi tror det kan bli vanskelig å få utviklingslandene med på storstilte klimatiltak hvis de ser at pengene til klimasatsingen fører til at øvrig, genuin bistand får en synkende andel av industrilandenes bruttonasjonalprodukt. De fattigste landene vil da igjen bli de største taperne. Den globale klimasatsingen vil nok da i hovedsak gå til mer industrialiserte land. Det kan bli et alvorlig stridstema på klimamøtet i København til våren. 




Fra Kristelig Folkepartis side ønsker vi å få belyst spørsmålet om addisjonalitet grundig i den stortingsmeldingen som Regjeringen legger fram på nyåret. På et slikt grunnlag må vi så vurdere om Stortinget bør komme med tilleggsbevilgninger alt i revidert nasjonalbudsjett for å vise at Norge mener alvor med at klimasatsingen kommer som et tillegg til etablerte bistandsnivåer. 




Andre talere fra Kristelig Folkeparti vil ta opp andre temaer i budsjettinnstillingen, bl.a. det som gjelder nordområdene, der en samlet opposisjon har gått inn for en satsing i forbindelse med planene om en transportkorridor øst–vest over Narvik. Det er en viktig sak som jeg håper Regjeringen vil følge opp. Vi vil også komme tilbake til andre sider av bistandsbudsjettet i senere innlegg. 




La meg understreke at vi fra Kristelig Folkepartis side er glad for den støtte som Høyre subsidiært gir til den fordeling som vi foreslår innenfor utenrikskomiteens tildelte ramme. Jeg regner med at presidenten vil legge opp voteringen slik at det blir mulig for flere å stemme for det forslaget. 




For øvrig tar jeg opp forslaget fra Kristelig Folkeparti. Jeg tar også opp forslag nr.1, som er et fellesforslag fra opposisjonspartiene. 




 Representanten Dagfinn Høybråten har tatt opp de forslagene som han viste til. 




Det blir replikkordskifte. 




 Regjeringen og Stortinget må sikre at det er muligheter til å evaluere og måle resultatene av vår omfattende bistand. Kristelig Folkeparti kritiserer i innstillingen at Stortinget ikke har fått tilfredsstillende rapporter om bistandsresultater. Norske bistandsorganisasjoner gjør en kjempeinnsats på bistandsområdet og forvalter milliardbeløp. I innstillingen er Kristelig Folkeparti det eneste partiet som ikke vil stille krav til bistandsorganisasjonene når det gjelder effektivitet og resultatmåling i bruken av midler Stortinget bevilger. Hvorfor? 




 Kristelig Folkeparti er i spissen når det gjelder å kjempe for god bistand, kvalitativt høy bistand og en oppfølging av bistandsresultatene som gjør at vi kan gripe inn der hvor det skjer feildisponeringer, der hvor midler ikke forvaltes på en måte som er i tråd med retningslinjene. Det må skje uavhengig av hvem som utøver oppdraget på Norges vegne. At vi ikke har sluttet oss til en helt spesiell bemerkning i innstillingen, rokker ikke ved dette hovedsynet. Det skal selvfølgelig stilles krav til alle, også til de frivillige organisasjoner, og særlig fordi vi ønsker at de frivillige organisasjoner skal ha en større rolle i bistanden framover enn det Regjeringen har lagt opp til. 




 I mer enn 40 år har palestinerne levd under en stadig mer brutal okkupasjon fra Israels side. Antall bosettinger har økt til tross for at Israel har forpliktet seg til å trekke tilbake de bosettingene som er der. Muren strider mot internasjonale konvensjoner. Den stjeler mer og mer land fra palestinerne og hindrer palestinerne i å dyrke jorda si. 




(Over høytaleranlegget: Det er ikke registrert brann i bygningen.) 




– Stadig ydmykelser på sjekkpunkter undergraver palestinernes rettigheter. Det er ikke tvil om hvem som er okkupanten, og hvem som er de okkuperte; likevel insisterer Kristelig Folkeparti på at man skal dele ansvaret likt mellom okkupanten og de okkuperte i den situasjonen som er nå. 




Når skal Kristelig Folkeparti innse at det er en uholdbar situasjon, at det ikke blir fred i Midtøsten uten en rettferdig fred for palestinerne? Og hvordan ser Kristelig Folkeparti for seg en slik fred? 




 For det første var det betryggende å få melding underveis her om at det ikke er brann i bygget. Det kan man ikke si om situasjonen i Midtøsten, den er høyst eksplosiv. 




Svaret på representant Valles spørsmål om Kristelig Folkepartis holdning finnes i innstillingen. Det framgår av merknader Kristelig Folkeparti er med på, sammen med regjeringspartiene og delvis sammen med andre opposisjonspartier, at vi nettopp ønsker en fredsløsning som stiller krav til alle parter, også til Israel, som stiller krav på alle de punkter representanten Valle var innom. Men vi er kritiske til en holdning som ensidig retter kravene mot staten Israel, og som ikke aksepterer de grunnleggende prinsipper for Israels rett til eksistens og stans av terrorvirksomhet, som hele det internasjonale samfunnet har stilt seg bak. 




 Flere har ikke bedt om ordet til replikk. 




 Budsjettinnstillinga viser at det er brei enighet i Stortinget om utenrikspolitikken og utenriksbudsjettet, men med ett viktig unntak, Fremskrittspartiet. Det er brei enighet om at en helhjertet satsing på internasjonalt samarbeid og bistand må være del av utviklingspolitikken, med ett viktig unntak, Fremskrittspartiet. Det er brei enighet om at dialog og brobygging er fundamentet i norsk utenrikspolitikk, med ett viktig unntak, Fremskrittspartiet. 




Senterpartiet tar Fremskrittspartiets budsjett på alvor. Vi blir skremt av det vi ser. Hvis Fremskrittspartiets alternative budsjett ble vedtatt i Stortinget, ville det rasert Norges omdømme internasjonalt. De dramatiske kuttene på bistand til Afrika, Asia, Midtøsten og Latin-Amerika, til deltakelse i den globale klimakampen, til fredsarbeid og til FN og alle globale institusjoner der Norge samarbeider, ville i sum ødelegge Norges muligheter til å bidra konstruktivt internasjonalt. Det ville isolere oss fra viktige prosesser, og bety en total endring av vårt forhold til resten av verden. 




Det er dramatisk når Fremskrittspartiet kutter over 2,4 milliarder kr av et budsjett på 2,8 milliarder kr til langsiktig bistand til Afrika. Det er like uansvarlig når partiet kutter 425 mill. kr av et budsjett på 500 mill. kr til Midtøsten, eller fjerner nærmere en halv milliard kr fra posten for miljø og bærekraftig utvikling. 




Vi registrerer at Fremskrittspartiet påberoper seg å delta i et bistandskritisk ordskifte. Kuttene de legger opp til, viser at dette kun er tilslørte forsøk på å avskaffe all bistand. Ja, for det slås fast i denne innstillinga at Fremskrittspartiet er prinsipielt imot langsiktig bistand, som de beskriver som 







«ordningen med tvungne bidrag til statlig utviklingshjelp gjennom beskatningen». 




Man er altså imot bistand over statsbudsjettet. Denne tvungne statlige utviklingshjelpen skal angivelig bidra til 







«å svekke den enkeltes personlige ansvarsfølelse og giverglede.» 




Med brei penn slår Fremskrittspartiet også fast at statlig utviklingshjelp i det store og hele har vist seg å være «lite effektivt og svært kostbar å administrere». Med all respekt: Det er langt fra mulig å påstå at alle former for utviklingsarbeid som har vært organisert med offentlige bidrag, har vært mislykket. Jeg kan anbefale besøk til en rekke skoler, helseinstitusjoner osv. rundt omkring på kloden. 




Fremskrittspartiet forsøker ikke engang å gi svar på hva avskaffelsen av demokratisk valgte myndigheters bidrag til utvikling skal erstattes med. Vi må anta at de ikke har, og at det ikke fins, alternativer. Det vil si at de svakeste i verden vil lide ytterligere med Fremskrittspartiets politikk. 




Fremskrittspartiet omtaler bistand som «almisser» og «politisk korrekthet». Fra 1. januar 2009, altså rett over jul, skal de fattigste i Afrika miste det aller meste av vår støtte. Jeg veit ikke om en skal le eller grine når det framheves at deler av de frigjorte midlene skal gå til norske ambassaders arbeid mot piratkopiering i Asia! Her står vi overfor et parti med regjeringsambisjoner, som vil gjøre Norges omdømme som et solidarisk land til en saga blott. 




Det er ingen overraskelse at Fremskrittspartiet også angriper miljøsatsinga i budsjettet, og det i ei tid der absolutt alle internasjonalt er enige om at klimautfordringene fordrer en kraftfull innsats i internasjonalt miljøsamarbeid. Norge har alle muligheter til å bidra i miljøkampen. Vi har også et særlig ansvar for å bidra, fordi vi er blitt styrtrike på eksport av fossil energi, sjølve hovedkilden for miljøbelastninger. Fremskrittspartiet vil med stor styrke svekke Norge som en ansvarlig miljønasjon. 




Sjelden har vi vel fått en bedre illustrasjon på det etter hvert så berømte borgerlige kaoset enn i dette budsjettframlegget. Jeg kan vanskelig se hvordan Høyre, for ikke å snakke om Kristelig Folkeparti og Venstre, skulle klare å forhandle fram en regjeringsplattform med Fremskrittspartiet, Fremskrittspartiets ekstreme utgangspunkt tatt i betraktning. 




I dag sulter 950 millioner av verdens befolkning, og tallet er økende. FNs matvareorganisasjon anslår at verdens matproduksjon må dobles fram mot 2050–2060 om vi skal kunne brødfø alle. Handelspolitikken som har vært ført, har virket imot en slik utvikling. Produksjonen av mat de siste 20 åra har økt mindre enn forbruket. 




Fremskrittspartiets svar til de fattigste er, som nevnt, å privatisere bistanden basert på enkeltpersoners giverglede, og i tillegg til dette å foreta en massiv handelsliberalisering. 




Mat er det minst egnede produktet å overlate til markedsmekanismer aleine. Matvarekrise er ikke bare et resultat av endrede klimatiske forhold, men også i aller høyeste grad resultat av en feilslått handelspolitikk som øker bistandsavhengigheten. Markedseksperimenter fjerner oss fra en oppfyllelse av FNs første tusenårsmål om å halvere verdens fattigdom. «Trickle-down»-effekten, at det skal dryppe på klokkeren når det regner på presten, som mange hevder er markedsliberalismens og den økonomiske globaliseringas fremste biprodukt, virker ikke for nærmere 1 milliard mennesker. Vi kan ikke godta at det skal være den optimale verdensordenen. 




Fremskrittspartiet bruker budsjettinnstillinga til å skape et bilde av oss og de andre, der 

oss

 er Vesten og 

de andre 

er arabiske land. Vi er alle enige om at det er mye som gjenstår før det er demokrati og ikke-korrupte samfunn mange steder, men hvem tjener på en virkelighetsforståelse der noen på blodig alvor forsøker å få oss til å tro at det fins hele folk og kulturkretser som står på stedet hvil og er avsondret fra alle former for utvikling, at det eksisterer dramatiske og nærmest uoverkommelige gap mellom oss og det Fremskrittspartiet kaller «de arabiske landenes triste skjebne». 




Senterpartiets vurdering er at Fremskrittspartiets holdning til multilateralt samarbeid og til store deler av verdens land og folk er en del av en konfliktskapende ideologi som vi faktisk har grunn til å tro at nå forlater Det hvite hus etter åtte år med feilslått politikk. Fremskrittspartiet representerer etter vår vurdering holdninger som vil skape en farligere og mer utrygg verden. Vi forstår ikke hvordan Norge skal kunne møte verden med Fremskrittspartiets tankegods som ballast. Det strider fullstendig mot norsk utenrikspolitisk tradisjon, som er basert på solidaritet og dialog. 




Jeg registrerer at Fremskrittspartiet hevder å ha Norges interesser, og det aleine, som sin rettesnor i utenrikspolitikken. Vel, vår vurdering er at Fremskrittspartiet med sitt budsjettopplegg i så fall holder Norges befolkning for narr. Det kan vanskelig oppfattes som annet enn galt å påstå at vi er best tjent med en utenrikspolitikk bygd på egoisme, fiendebilder og isolasjon. Som et lite land er vi fullstendig avhengig av et velfungerende internasjonalt samarbeid. Dette må dyrkes, ikke rives opp med rota. Dialog og samarbeid er den beste garantien vi kan gi for en tryggest mulig framtid for vanlige folk i Norge. Derfor er jeg glad for at ei rød-grønn regjering representerer en fullstendig annen utenrikspolitikk enn den vi ser fra det kanskje største opposisjonspartiet i Norge, Fremskrittspartiet. 




 Det blir replikkordskifte. 




 Det er interessant å registrere at den utenrikspolitiske talskvinnen for et av regjeringspartiene ønsker å bruke hele sin taletid på å gå til angrep på Fremskrittspartiet. Jeg kjenner meg overhodet ikke igjen i beskrivelsen når hun snakker om fiendebilder, isolasjon og total mangel på dialog. Jeg tok nettopp til orde i mitt innlegg for betydningen av dialog også med land vi ikke er enige med. Når vi snakker om gapet i forhold til de arabiske statene, er det jo nettopp de forhold som befolkningen lider under: manglende ytringsfrihet, manglende religionsfrihet og krenkelse av rettigheter for kvinner og barn. 




Når det gjelder bistanden, er ikke representanten Haga enig i og innser hun ikke at den bistandspolitikken som har vært ført, ikke har ført frem, og at det er på tide å tenke nytt? Representanten glemte å nevne vår idé om et stort investeringsfond som nettopp kan stimulere til en riktig form for utvikling. 




 Senterpartiet har valgt å ta budsjettinnstillinga fra Fremskrittspartiet på alvor. Vi har gått igjennom setning for setning i innstillinga, og jeg må si at det er et så dramatisk annet utgangspunkt enn det vi har tradisjon for i norsk utenrikspolitikk, at jeg mener det er viktig å få saken belyst. Derfor valgte jeg å bruke mitt innlegg på å beskrive Fremskrittspartiets utenrikspolitikk. Jeg mener det er nødvendig at folk er klar over at hvis de stemmer på Fremskrittspartiet, stemmer de på en helt annen utenrikspolitisk kurs enn den vi er kjent med i Norge. Og jeg tror at storparten av det norske folk er meget tilfreds med at vi har hatt en utenrikspolitikk som er bygd på solidaritet, som er bygd på forståelse for miljøutfordringene, og som baserer seg på dialog. Fremskrittspartiets politikk er bruddet med denne politikken. Det bør folk vite. 




 Det er nesten for galt å legge seg opp i denne bilaterale feiden her, men siden representanten Haga var innom også matproduksjon og tydeligvis er opptatt av den langsiktige svikten i matproduksjonen, ble det for fristende å ta en replikk på det. Jeg minner om at vi hadde en handlingsplan for utviklingssamarbeid på landbrukssektoren i 2004, og komiteen har nå henvist til den og bedt Regjeringen følge opp. For når man går inn i det foreliggende budsjettet, finner man ikke mye igjen av den langsiktige landbrukssatsingen som del i utviklingsarbeidet. Som jeg sa i innlegget mitt tidligere i dag, har komiteen stilt det som spørsmål til Regjeringen, og svaret vitner jo om at man mener at det er en oppgave som andre får ta seg av i en internasjonal oppgavefordeling. Er Senterpartiet fornøyd med den ambisjonen fra Regjeringens side? 




 Det er jo litt synd at Vallersnes ikke vil blande seg inn i «denne bilaterale feiden» som han sier, for det kunne vært innmari artig å ha visst hvordan Høyre har tenkt å samarbeide med Fremskrittspartiet om utenrikspolitikken innenfor de rammene som Høyres leder har definert som ønskelig, nemlig et bredt anlagt borgelig samarbeid. Men det var ikke spørsmålet. 




Når det gjelder matproduksjon og satsinga på det innenfor bistanden, gjelder de samme reglene som de alltid har gjort, nemlig at Regjeringa skal følge opp det Stortinget bestemmer. Det innebærer at vi skal ha en satsing på landbruk, og det bare forutsetter jeg at utviklingsministeren følger opp. Etter min vurdering bør det være en satsing som foregår både bilateralt og multilateralt, men her står det en multilateralist som mener at det er en kanal som vi veldig ofte ikke utnytter godt nok. 




 Jeg registrerte at representanten valgte å hoppe bukk over mitt spørsmål. Jeg vil på nytt gi henne anledning til å svare på spørsmålet om ikke den fallitt, i hvert fall de manglende resultater fra bistanden over mange år som vi har sett, gir grunnlag for nytenkning og å stille kritiske spørsmål. Hvis representanten fortsatt ikke vil svare på det, kan hun svare på spørsmålet knyttet til de arabiske lands situasjon: Er det ikke vår plikt og vår rett å løfte opp situasjonen for befolkningen også i den arabiske del av verden, og påpeke mangler ved f.eks. menneskerettigheter når vi ser det? 




 Jeg kan svare på begge spørsmålene. 




Jeg er fundamentalt uenig i at bistanden har spilt fallitt. Jeg er fundamentalt uenig i at vi ikke kan se gode resultater av bistanden. De resultatene kan man reise rundt og se i svært mange utviklingsland. Og vi skal alltid vurdere om vi kan gjøre ting bedre. Det gjør vi kontinuerlig når det gjelder bistanden. 




Vi har lært masse om hvilken form for bistand som fungerer i de 40–50 åra vi har holdt på med det. Det er en kontinuerlig læringsprosess. Den skal vi fortsette med. Men svaret er ikke det Fremskrittspartiet velger å gi, som er å kutte, kutte og kutte. Det vil få dramatiske konsekvenser for verdens fattige. 




Så er jeg opptatt av at vi skal se på menneskerettighetssituasjonen og demokratiutvikling over hele kloden. Vi har våre svakheter. Andre land har sine svakheter, som vi gjerne kan definere som større. Det jeg reagerer voldsomt på i Fremskrittspartiets presentasjon av dette, er at man ønsker å skape – helt bevisst – et skille mellom 

de

 og 

vi

. 




 Replikkordskiftet er over. 




 Globalisering og en sunn markedsøkonomi har løftet flere mennesker ut av fattigdom de siste tiårene enn noen gang tidligere. Denne utviklingen skyldes bl.a. velfungerende nasjonale og internasjonale markeder. I tillegg kommer sterkere forpliktelser overfor sivile og politiske rettigheter samt et fungerende internasjonalt samarbeid på mange områder. 




Men omtrent en milliard mennesker har liten eller ingen nytte av globaliseringen. Noen blir til og med fattigere og enda mer marginalisert. Deres situasjon vil bli ytterligere svekket av den globale finanskrisen. Den slår inn i realøkonomien til de fleste land med stor styrke. Dette påvirker fattige utviklingsland via redusert handel, færre investeringer og mindre hjemsending av penger. Følgene av finanskrisen kan dermed bli dramatisk for mange fattige land. 




Sett i lys av dette frykter jeg at den positive utviklingen vi har sett, hvor globaliseringen løfter hele folkegrupper ut av fattigdom, kan bli reversert. Jeg frykter at mange som har klart å arbeide seg ut av fattigdom, faller ned i den igjen. Middelklassen, som har vokst i mange land, og som fremmer politisk stabilitet og økonomisk vekst, kan dermed begynne å krympe. Dette ser jeg som svært uheldig. 




Dette gjør at mulighetene for å nå tusenårsmålene kan bli betydelig svekket. Vi kan bli satt flere år tilbake i kampen mot fattigdom. 




Jeg mener at finanskrise, matvarekrise og klimaendringer gjør at vi ikke kan redusere vår bistand. Jeg ønsker en debatt om innretning av bistanden velkommen, sammen med et sterkere fokus på kvalitet versus kvantitet. Men lille Norge bør ikke i dagens situasjon, med krise i verdensøkonomien, kutte ned på bistanden og bli seg selv nok. 




Jeg vil i det følgende gå gjennom noen av hovedtrekkene i den politiske profilen som Venstre har lagt inn i budsjettet. 




Som en sosialliberaler mener jeg at utviklingsland skal styre og eie sin egen utvikling. Dette er enkelt å si, men verre å følge opp i praksis. Den fine retorikken vi hører fra mange hold, lyder ofte hul. Vi vil at de gode intensjonene skal settes ut i livet. Mer konkret mener jeg at vi bør styrke samarbeidslandenes mulighet og evne til å foreta egne valg og styre egen utvikling. Den skal ikke styres fra Stortinget. Vi bør med andre ord ikke tre våre egne politiske prioriteringer nedover samarbeidsland. Dette griper inn i selve strukturen til bistandsbudsjettet vårt. Politiske styringssignaler legges inn, noe ikke minst den rød-grønne regjeringen har fulgt opp. De binder budsjettet opp i prioriteringer som profilerer Regjeringens politikk. Regjeringen har også plassert relativt store beløp i generelle poster som gir frihet til å disponere midler ut fra løpende politiske vurderinger. Dette fremmer ikke nødvendigvis mottakerorientering. 




Venstre ønsker å styrke konsentrasjonen av den samlede bistandsinnsatsen. Dette gjelder så vel tematisk som geografisk. Norge gir i dag bistand i en eller annen form til godt over 100 land. Ved å spre bistanden så tynt utover svekker vi kanskje effektiviteten og kvaliteten. Jeg mener at Norge ikke bør ha som mål å bli et mini-FN. Hvis vi vil for mye, får vi til slutt ikke utrettet noe som helst. Dette blir også påpekt i OECDs siste gjennomgang av norsk bistand. 




I Regjeringens forslag til budsjett har Afrika fått en betydelig mindre prosentvis vekst enn Asia og Midtøsten. Dette svekker relativt sett satsingen på fattigdomsbekjempelse i Afrika, noe som er en trend Regjeringen har fulgt opp over de siste år. Venstre foreslår for sin del å øke bevilgningen til Afrika med 50 mill. kr i forhold til Regjeringens budsjettforslag. 




For å bidra til å fokusere bistandsinnsatsen ytterligere har Venstre gått inn for å redusere Regjeringens satsing på Latin-Amerika. Jeg mener den langt på vei er ideologisk begrunnet. Videre bidrar den til å svekke fattigdomsorienteringen i bistanden, da de fleste land i regionen er mellominntektsland. 




Ellers stiller Venstre seg bak økningen i bevilgninger til Asia og Midtøsten. Dette gjelder først og fremst Afghanistan og de palestinske områdene. Vi har imidlertid lagt inn et lite signal om at det er en begrenset forvaltningskapasitet, spesielt i Afghanistan. Hvis bistanden fra Norge og andre giverland trappes opp i tiden som kommer, vil dette fort kunne hemme effektiviteten. 




Venstre er vel så opptatt av kvalitet som kvantitet. Nå viser det seg at til tross for svært gode intensjoner om å styrke kvaliteten på bistanden, følges ikke dette opp med bevilgninger av Regjeringen. Ifølge Finansdepartementet gikk 1,8 pst. av bistanden til kvalitetssikring i 2004. I 2007 sank denne andelen til 1,5 pst. I foreliggende budsjett ser vi ingen økning av betydning. Dette mener jeg er noe for svakt når vi vet hvilke store beløp som går til bistand. Dertil kommer at vi gjennom de siste ti årene har hatt en formidabel vekst i bistandsbudsjettene. 




Dette gir et klart inntrykk av at kvalitetsforbedringen kommer noe haltende etter. Kan vi ha sett oss blinde på 1 pst.-målet? Sett i lys av dette foreslår Venstre betydelige økninger til kvalitetssikring i neste års budsjett. Disse midlene skal øremerkes uavhengig evaluering med sikte på å lære av feil og mangler knyttet til igangsatte eller avsluttende bistandsprosjekter. Denne lærdommen skal på en systematisk måte inngå i beslutningsgrunnlaget for framtidig bistand. 




Videre skal bevilgningene brukes til å videreutvikle nye tilnærminger og metoder for evaluering og kvalitetssikring. Dette gjelder både på nasjonalt nivå og i samarbeid med likesinnede giverland. Mottakere av bistanden bør i større grad trekkes med i dette arbeidet. Generelt mener jeg at bevilgningene til kvalitetssikring og evaluering bør øke i takt med veksten i bistandsbudsjettet. 




Venstre har styrket den humanitære innsatsen i forhold til Regjeringens forslag. Dette gjelder både med hensyn til overgangsbistand, nødhjelp og humanitær bistand. Dette mener jeg bør utgjøre en permanent og integrert del av norsk utenriks- og utviklingspolitikk. Videre må tiltak på disse områdene ses i sammenheng med klimatiltak, konfliktforebygging, langsiktige utviklingstiltak og gjenoppbygging. 




Videre mener jeg at arbeidet med å sikre bedre beskyttelse av mennesker på flukt bør gis en spesiell prioritet. Ofte ligger det i overgangen fra nødhjelp til mer langsiktig bistand store muligheter for å lindre nød og gjøre befolkningen mindre sårbar. Gitt omfanget og hyppigheten av katastrofer som utspiller seg ulike steder i verden, bl.a. i Kongo, forventer jeg at det blir en økt etterspørsel etter denne type humanitær bistand i framtiden. 




Venstre er også glad for at en samlet komité nå stiller seg bak forslaget der Regjeringen bes vurdere å opprette et program for å styrke kontakten mellom den vestlige verden og muslimske land, spesielt når det gjelder barne- og ungdomsorganisasjoner og politiske partier. 




Jeg har lyst til å framheve at Venstre vil satse mer enn Regjeringen på å kanalisere bistand gjennom det sivile samfunn. De har ikke mottatt økte bevilgninger i takt med økningen i bistandsbudsjettene i de siste årene. 




Jeg mener at norske frivillige organisasjoner har en kompetanse og et kontaktnett i samarbeidsland som er av stor betydning. De nedlegger en stor innsats, både som operatør av konkrete bistandsprosjekter, som pådriver og ikke minst som vaktbikkje. 




Så har jeg lyst til å komme med et ønske oppunder jul: Selv om frivillige organisasjoner langt på vei er avhengige av offentlige midler, håper jeg at de ikke svekker sin rolle som kritikere av enhver regjerings politikk. 




Helt til slutt vil jeg si at Venstre støtter Kristelig Folkepartis forslag nr. 5 vedrørende rammeområde 4, og er med på forslag nr. 6, opprinnelig fra Morten Høglund i Fremskrittspartiet. 




 Det blir replikkordskifte. 




 Venstre er med på en merknad som fyrer av en kraftsalve mot Regjeringens nordområdepolitikk. Jeg siterer: 







«Til tross for at Regjeringen har økt bevilgningene til nordområdene i perioden, har den ikke klart å levere de løsningene som trengs.» 




Og videre: 







«Disse medlemmer savner overblikket, kunnskapsfokuset og svarene på strategiske, økonomiske og kommunikasjonsmessige utfordringer i nord.» 




Du verden! 




Mitt spørsmål til representanten Larsen er: Hvilke løsninger vil Venstre levere? Hvilket overblikk er det Venstre har når det gjelder nordområdepolitikken, som Regjeringen mangler? Det går nemlig ikke fram av innstillingen. 




 I nordområdesatsingen har vi påpekt at dette med landsdelssatsingen og satsingen på en nordområdeplan vedrørende naboland og andre havområder ikke er tydelig nok. Det Venstre har sagt – jeg kan henvise til merknaden – er at vi ønsker enda mer satsing på kunnskap, miljø og geopolitiske endringer i dette området. 




 Igjen foreslår Venstre å kutte bistanden til Latin-Amerika og begrunner dette med at det er en ideologisk basert støtte – som om noe er upolitisk i denne verden! 




Jeg må si at jeg forstår ikke denne holdninga. For det første er det støtte til demokratiske land med demokratisk valgte ledere som representerer marginaliserte grupper, som f.eks. Evo Morales i Bolivia. Hans motstandere er rike folk som ikke vil dele ressursene med fattigfolk. Norske tiltak er fattigdomsorienterte og i stor grad rettet mot urfolk og kvinner som lever i ekstrem fattigdom sjøl om dette er mellominntektsland. Flere tiltak er i forhold til biologisk mangfold og helt i tråd med handlingsplanen for miljørettet bistand. 




Hvorfor denne ideologisk baserte motstanden fra Venstres side mot å støtte kampen mot fattigdom i nye demokratier som har kvittet seg med diktatorer og militærstyre? 




 Venstre har i alle disse årene sagt at vi vil satse på Afrika fordi vi mener at det er det mest sårbare kontinentet. Når det nevnes Latin-Amerika og landene der, er det veldig flott at mange av disse landene nå har fått mer demokratiske innretninger, men i forhold til fattigdomsorientering, i forhold til at man ikke må spre bistanden på for mange land, i forhold til den ideologiske begrunnelsen som Valle nevner, og i forhold til mellominntektsland mener vi at det er diskutabelt i hvilken grad vi skal støtte disse landene. Jeg bare nevner Nicaragua som et stikkord, der vi gir 65 mill. kr – mye av det i budsjettstøtte – til et noe diskutabelt styre med Ortega i spissen. 




Derfor har vi valgt å fortsette å støtte Afrika. 




 Flere har ikke bedt om ordet til replikk. 




 Helheten i denne innstillingen er en bred og gjennomargumentert støtte til ressursbruken bak norsk utenrikspolitikk. Det er det en budsjettdebatt handler om. Det er bra. Vi i Utenriksdepartementet merker oss merknadene nøye, har studert dem, og det er mye interessant å lese der – mye klokt også. Denne brede støtten er jo også interessant i lys av at vi nå kan notere at vi nærmest har gjennomført målsettingene som ligger i Soria Moria-erklæringens internasjonale kapittel. 




Jeg merker meg at Kristelig Folkeparti og Venstre står sammen med regjeringspartiene i mange saker. Det gjør også Høyre på en del områder, og i år som i fjor er det Fremskrittspartiet som er den reelle utenrikspolitiske opposisjonen i denne sal. Jeg vil egentlig berømme Fremskrittspartiet for å ha gått grundig og tydelig til verks og skrevet det ut i merknader – mange av dem er klart artikulert – og ha våget å flytte på penger, store penger. Så er det noe læring underveis også. I fjor ville Fremskrittspartiet kutte 100 mill. kr på drift i Utenriksdepartementet. Plutselig er ikke det viktig i år. Det tror jeg er klokt, men det minner om at her går pengene litt veggimellom. 




Jeg er ikke enig i Fremskrittspartiets merknader og pengeflyttinger, og at det er forskjeller mellom oss – regjeringspartiene – og Fremskrittspartiet, er naturlig og klargjørende. Men, som representanten Haga sa, det politisk interessante må være forskjellene mellom Fremskrittspartiet og de andre borgerlige partiene, som – noen av dem iallfall – har intensjoner om å danne regjering med Fremskrittspartiet. Statsråd Solheim vil ta for seg mange av disse områdene, går jeg ut fra, men kutt på 85 pst. til Afrika, 85 pst. til Asia, 85 pst. til Midtøsten, 85 pst. til Latin-Amerika – det er noe med Fremskrittspartiet og 85 pst. Jeg har ikke oppdaget helt hva det er som gjør at vi når målene ved å gå ned til 15 pst., men et eller annet må det være. Det er noe i denne framstillingen som sier at det må være mulig å tenke nytt på bistand, og jeg tror ikke Norge har hatt en bistandsminister/utviklingsminister på lenge som har åpnet for det, åpnet for kritiske vurderinger. Men det er forskjell på å barbere seg og å skjære av seg haken, og det er i grunnen hele hodet som går i Fremskrittspartiets operasjon. 




Jeg vil dvele et sekund ved Midtøsten. Fremskrittspartiet og Høyre foreslår henholdsvis 85 pst. og ca. 50 pst. kutt i regionbevilgninger til Midtøsten. Her vil jeg få lov til å sitere den meget gode merknaden av Kristelig Folkepartis medlem i komiteen, som viser til at 







«doblingen av regionbevilgningen til Midtøsten ikke innebærer noen økning i den samlede støtten til palestinske områder, men er et uttrykk for at bevilgninger som i 2008 har gått via for eksempel kapitlet for humanitær bistand nå søkes kanalisert gjennom regionbevilgningen». 




Det er helt riktig, så her er det et ganske dramatisk kutt. Fremskrittspartiets politikk, som i denne innstillingen også vektlegger betydningen av at Norge jobber tett med USA, er her et klart brudd med vår utenrikspolitikk. For her har Norge gjennom Annapolis-prosessen, vårt AHLC-formannskap, kunnet føre an i å sette palestinske myndigheter i stand til å opprettholde mulig drift fram mot tostatsløsningen. Det Fremskrittspartiet foreslår her, vil jo trekke i den andre retningen – kategorisk. 




Så er det en spesiell sak som ligger meg på hjertet. Det er støtten til UNRWA, støtten til noen av de svakeste menneskene som er: palestinske flyktninger. Det er kommet 5 millioner nye av dem siden slutten av 1940-årene, mennesker som er født inn i flyktningstatus. I fjor ønsket Fremskrittspartiet å kutte 80 pst. i støtten til UNRWA. Denne gangen har man altså begrenset seg til 50 pst. Jeg kan si fra denne talerstol at på nyåret – henimot revidert nasjonalbudsjett – vil Regjeringen foreslå en ytterligere økning av støtten til UNRWA. UNRWAs programmer er jo den støtten vi har til utdanning, til opplæring, til tiltak for barn og unge og kvinner som ikke er ideologisk, og som hindrer at disse menneskene faller i ekstremistenes grep. Men her er forslaget fra Fremskrittspartiet igjen, etter mitt skjønn, ikke et gjennomtenkt prosjekt, får jeg håpe, men altså kutt for å bruke pengene på noe annet – på oss selv. 




Så mener jeg at representanten Høglund i sitt innlegg sa mye klokt rundt Durban 2 – den store konferansen om rasisme. Han sa at prosessen kan spore av, han sa at enkelte land har en klar agenda – det er i og for seg ikke kritisk – at Norge bør være tydelig, og at vi bør true med å bli. Det siste er jeg helt enig i. Jeg mener det er galt å trekke seg ut av kontroversielle prosesser med kontroversielle temaer. Vi skal være der. Men vi skal også være der på en klok måte, og det betyr at vi i utgangspunktet ikke opptrer med et Vesten mot resten-perspektiv, at vi søker å inngå allianser og forståelse med andre land, i Afrika, Latin-Amerika, og ikke blir trukket inn i dette ideologiske forsøket på å la enkeltland og situasjoner kuppe det viktige arbeidet som skal gjøres. Intensjonen i det forslaget som er fremmet, mener jeg er gjenspeilet i den politikken Regjeringen fører, og jeg har ikke noe problem med å følge opp det. 




Til nordområdene: Dette er ikke en nordområdedebatt – vi får sikkert anledning til det flere ganger på nyåret. Men jeg mener også at man her, iallfall på Utenriksdepartementets områder, gir stor tilslutning til de sporene vi følger. Vi har en 22 punkts nordområdestrategi, som vi leverer på, punkt etter punkt, og vi er i rute. Det er noen påplussinger, fra Fremskrittspartiet og fra Høyre. Det kan jeg leve med, det er ikke utelukkende negativt for en statsråd å se at opposisjonen vil mer på et område vi har satt på dagsordenen. Det er kommet sterke ord om manglende satsing på denne nordvestkorridoren. Det er et godt prosjekt – det har nå blitt konsensus om å foreslå 2 mill. kr til det. De summene det har vært snakk om for å få prøveprosjekter i gang tidligere, var iallfall titalls millioner kroner. Men som jeg har sagt i denne sal tidligere, vi er opptatt av denne saken og kommer til å følge med på den. 




Oslo rådhus hadde forrige onsdag viktige markeringer, som førstkommende onsdag, i morgen. I forrige uke ble det enighet blant 100 land om å undertegne en konvensjon om forbud mot klasevåpen, og i morgen får Marrti Ahtisaari fredsprisen for sitt freds- og forsoningsarbeid. Dette er altså to veldig viktige temaer – nedrustning og arbeid for fred og forsoning. Vår utenrikspolitikk skal ha som ambisjon å bidra til sikkerhet og velferd og kamp for klima, for Norge, og derfor bidrar vi til det brede internasjonale arbeidet for stabilitet og sikkerhet. Det betyr at vi skal opprettholde det jeg kaller verdikjeden i norsk utenrikspolitikk, fra sikkerhet ved grensen til bidrag til sikkerhet der ute, som igjen får stor betydning for oss. Det er her Fremskrittspartiet egentlig skiller lag med, jeg vil si, alle de andre partiene, nemlig det å ha respekt for hele verdikjeden i utenrikspolitikken og ikke kutte den av på midten. 




Vi står overfor store, krevende oppgaver i 2009 – budsjettet reflekterer det. Våre viktigste satsinger er Afghanistan, Midtøsten, Sudan – de tre enkeltområdene. Det er krevende prosesser. I en av dem er norske kvinner og menn engasjert, og vi arbeider for å se muligheten for også å fylle opp Soria Moria-erklæringens mål om å kunne bidra med norske styrker til FNs arbeid i Afrika. Vi har en krevende nabo i øst, som også medfører store muligheter, Russland i nord, en viktig del av nordområdesatsingen. Norsk utenrikspolitikk vil få hendene fulle. Vi kommer med to viktige meldinger på nyåret – en fra utviklingsministeren og en fra utenriksministeren, fra samme departement – som gir anledning til å diskutere de brede retningslinjene for utenrikspolitikken. Vi har i dag et sammenfall mellom tre kriser, finans, klima, mat/fattigdom. Det er en svært alvorlig situasjon, og på dagen før 60-årsjubileet for menneskerettighetserklæringen kan vi jo oppsummere med at alle tre krisene handler om menneskets verd og menneskets rettigheter. Utfordringen politisk, etter mitt skjønn, blir: Kan svaret på finanskrisen, som nå viser seg å være en helt uvanlig mobilisering av statlig regjeringskraft rundt om i verden, med store pakker vedtatt av parlamenter og regjeringer sammen, samtidig bidra til å adressere utfordringene på klima og mat? Er det f.eks. mulig i tiltakene for å skaffe folk jobb å satse på de prosjektene som også kan gjøre noe på infrastruktur i forhold til klima? 




Jeg hørte i Stockholm i går på Sir Nicholas Stern, mannen bak Stern-rapporten, som snakket om klimautfordringen, og han vektla nettopp dette som en ganske unik mulighet. 




Her blir det spennende å se på den amerikanske administrasjonen, om president Obama klarer å gjøre det han sier, nemlig å bruke finanskrisen som en mulighet til å hoppe over forurensende steg innen bilindustrien, innen energiforsyningen osv. Det blir også en viktig målsetting for norsk utenrikspolitikk inn i 2009 å etablere et tidlig, godt og tillitsfullt forhold til den nye amerikanske administrasjonen som hele verden ser mot. Det er enorme forventninger, men det er tross alt bedre at det er forventninger enn at det er en kynisk tro på at alt vil være som før. 




 Det blir replikkordskifte. 




 Tallet 85 er ikke spesielt magisk for Fremskrittspartiet. Vi bruker, som jeg tidligere har sagt, 16 milliarder kr på bistand i dette budsjettet, som er rekord for oss, uten at det er noe vi vil vektlegge veldig mye. 




Jeg er veldig glad for de signalene utenriksministeren gav i forhold til Durban 2. Jeg er enig i hans analyse av at det ikke må bli Vesten mot resten. Samtidig har det vært viktig for oss å fokusere på at vi må stå fast på noen verdier. Den trend vi mener å se, er at enhver slik konferanse prøver å flytte noen grenser, og det har ikke gått i en mer liberal og åpen retning. Er ikke utenriksministeren bekymret for at det kan bli utfallet, og at vi dessverre fort kan havne i en situasjon med Vesten mot resten, uten at det er dit vi ønsker å komme? 




 Jeg deler den bekymringen, men vi må da være oppfinnsomme i måten vi møter den på. Jeg tror f.eks. det at vestlige land samler seg om et resolusjonsvedtak, legger det på bordet og sier «dette eller ingenting», er en dårlig start. Det som vi har sett i denne utviklingen, er at islamske stater – foreningen, organisasjonen – har ønsket å få med andre land i sør på den type resolusjoner som jeg tror både representanten og jeg er kritiske til. 




Man har lyktes gjennom diplomatiske kontakter å hindre at f.eks. afrikanske og latinamerikanske land åpenbart umiddelbart hopper på det sporet, som vil ta fokuset vekk fra det som er viktig for dem: spørsmålet om rasisme, likebehandling og menneskeverd. Det stiller krav til oss om noe annet veldig viktig i tiden når det gjelder utenrikspolitikk, nemlig å kunne inngå nye allianser, bygge tillit med Indonesia, Brasil, Sør-Afrika og Nigeria – viktige stater i den tredje verden. Vi skal stå fast på våre verdier, men vi skal også forsøke å arbeide kreativt, og, som representanten sier, vi skal true med å bli. 




 I anledning 60-årsjubileet for FNs verdenserklæring om menneskerettigheter i Bergen 11. november, understreket utenriksministeren at Regjeringen har laget retningslinjer for hvordan vi best kan støtte og beskytte MR-forkjempere i praksis. 




Russland er ett av verdens farligste land for journalister og aktivister. Europarådets rapportør for MR-forsvarere utpeker det russiske Nord-Kaukasus som den mest kritiske regionen. Grunnet situasjonen i Nord-Kaukasus har Helsingforskomiteen fremmet søknader om overføring av forfulgte MR-forsvarere til flyktningkvoten siden 2003. Personer som ble forfulgt fordi de snakket ut om overgrep, fikk beskyttelse i Norge. Ordningen er i praksis avviklet under den rød-grønne regjeringen. 




Norsk praksis overfor asylsøkere fra Nord-Kaukasus er basert på en virkelighetsbeskrivelse i strid med kilder som FN og Europarådet. Norsk tilnærming synes for tiden preget av et utenrikspolitisk overoptimistisk syn på Russland. Kan vi forvente en mer realistisk holdning til menneskerettigheter i Russland fra Regjeringens side? 




 Jeg mener vi har et realistisk syn på politikken i Russland og på demokratiutviklingen, som er viktig å følge, og som ikke utvikler seg positivt på alle områder. 




Vi har nær kontakt med Helsingforskomiteen på området knyttet til menneskerettighetsforkjempere og arbeidet de gjør der. Komiteen mottar også støtte til dette arbeidet. 




Jeg må sette meg noe grundigere inn i den praksisen som representanten Vallersnes mener har opphørt under den rød-grønne regjeringen. Det er i alle fall ikke under min ledelse truffet noe vedtak om å endre tidligere praksis, så det må jeg altså sette meg noe nærmere inn i. 




Det jeg kan bekrefte, er at Norge i denne regionen, gjennom norske frivillige organisasjoner, humanitære organisasjoner og MR-organisasjoner, yter en ganske rundhåndet støtte for å sette disse organisasjonene i stand til å arbeide og knytte kontakter, bl.a. med MR-forkjempere. 




 La meg si meg helt enig med utenriksministeren i at det er viktig i tiden framover å forsøke å se finanskrisen, fattigdomskrisen og klimakrisen i sammenheng, og se om det går an å møte de tre store globale krisene med tiltak som virker sammen. Jeg ser fram til et samarbeid med Regjeringen om akkurat det. 




Jeg vil ta opp det utenriksministeren sa om at Regjeringen arbeider med hvordan en kan følge opp Soria Moria-erklæringen når det gjelder styrker til Afrika i FN-regi. Så langt har man ikke lyktes med å få oppfylt det. Jeg vet at Regjeringen har signalisert at den vil arbeide langsiktig med å prøve å få til styrker i Kongo. Men det haster med både å møte de humanitære behovene og å forsøke å bidra til fred i dette området. Spørsmålet er hva Norge kan gjøre for å støtte den fredsprosessen som FN nå er i gang med i Kongo. 




 Det er riktig at vi ikke har lyktes med å stille med norske styrker til FN i Afrika, men vi var veldig nær, og det stod ikke på oss. Jeg hadde i dag anledning til å gjenta overfor den sudanesiske ambassadøren vår beklagelse over at det ikke ble mulig for Norge og Sverige å bidra med den styrken vi hadde investert i, og forberedt og trent så godt som vi hadde. Men vi arbeider videre med det. Vi må altså arbeide langsiktig i forhold til Kongo, og forsvarsministeren har redegjort for at vi med dagens styrkeoppsett ikke har mulighet til svare positivt på denne appellen. Det må vi da arbeide videre med, og jeg kan ikke forskuttere det akkurat her og nå. 




Vi vil støtte FNs forhandlingsprosess, tidligere president Obasanjos arbeid. Der er vi rede til å stille også med ressurser for å gjennomføre det. Så tror jeg det har stor betydning det vi kan støtte gjennom våre humanitære organisasjoners nærvær, gjennom oppfølging av FN-resolusjon 1325, vold mot kvinner, gjennom vårt beskjedne, men allikevel virkningsfulle diplomati – utviklingsministeren har akkurat vært i regionen – overfor Kongo, overfor nabolandene, ikke minst Rwanda. Så på et bredt spekter må Norge trykke på som Norge, og også gjennom de multilaterale kanalene. 




Eirin Faldet hadde her overtatt presidentplassen. 




 Jeg har et spørsmål om en svært aktuell og alvorlig situasjon om nødhjelp. 




Norge gav 40 mill. kr i nødhjelp til Zimbabwe etter at president Robert Mugabe fra Zanu-PF og opposisjonslederen Morgan Tsvangirai kom til enighet om deling av makten torsdag 11. september i høst. 




EU og USA valgte for sin del å opprettholde sanksjonene mot landet inntil reelle demokratiske endringer var på plass. Utenriksministeren framholdt den gangen at det var avgjørende at statsminister Tsvangirai fikk internasjonal støtte til å ta tak i de akutte humanitære problemene befolkningen møter. 




Siden september har vi jo sett at dette landet har gått fra vondt til verre, og at deler av den nedkjørte befolkningen nå lider under kolera – ja, vi hører hver dag om nye tilfeller. Regimet har med all mulig tydelighet vist at de ikke har maktet å gjennomføre nødvendige demokratiske reformer. 




Da er mitt spørsmål: Har den hjelpen hatt en tiltenkt effekt? Og burde vi, sett i lys av det som skjedde i september, ventet med å yte denne hjelpen? 




 Svaret på det siste spørsmålet er nei. Det er fortsatt ingen hjelp fra Norge til myndighetene i Zimbabwe, eller til Robert Mugabe, for å si det rett ut. Det er humanitær hjelp via FN og via humanitære organisasjoner som kan nå en desperat nødtrengende befolkning med hjelp. Vi kan ikke – iallfall bør vi ikke – holde folket i Zimbabwe som gisler for uvettet på toppen av det regimet som utspiller seg. Derfor sa vi på det tidspunktet at det er viktig at vi fortsetter med en hjelp som kan nå dem i landet som trenger det, uten at vi samtidig gir noe i retning av regimet. Og i det øyeblikket det skjer en reform som vi kan tro på, og som er troverdig, og som er i pakt med demokratiske ønsker i Zimbabwe, skal Norge være tidlig ute. Vi har samarbeid med Sverige, og vi har samarbeid med EU for å vise at demokrati er noe som blir anerkjent. 




Men jeg kan bekrefte at de millionene vi bevilget i september, ikke var penger til Robert Mugabe. Det var humanitære penger til en nødlidende befolkning. 




 Siden dette antakelig er siste gang i år utenriksministeren er i Stortinget, ønsket jeg at utenriksministeren kunne kommentere WTO-situasjonen. Det rapporteres – vi ser det av nyheter i dag – at man mislyktes i går med å få til et resultat, og at dette skal skyldes USA og bomull – velkjente problemstillinger. 




Hvordan ser utenriksministeren på utsiktene? Og vil en ny administrasjon i USA etter utenriksministerens oppfatning kunne endre den amerikanske holdningen til sine egne bomullsprodusenter, og at vi dermed får et resultat som vi alle ønsker oss? 




 Jeg trodde et øyeblikk at representanten skulle ønske meg god jul, men jeg skjønner at det er mer alvorlig enn som så. 




Vi har vært i nær kontakt med ledelsen i WTO de siste dagene og var egentlig forberedt på å reise til Genève i morgen tidlig fra norsk side for å delta i et siste forsøk. Når Pascal Ami ikke har kalt inn, er det fordi han mener at avstanden er for stor. Han tar ikke sjansen på et risikoprosjekt nå som har større sannsynlighet for å feile enn å lykkes i den situasjonen som er. Det er mulig den innkallingen kommer om én uke, altså neste helg istedenfor denne helgen. 




Bomull er et sentralt, vanskelig tema som vi ikke fikk behandlet i sommer i det hele tatt, og som vi hadde meget krevende tak om i Hong Kong for tre år siden. Men det er bare ett av temaene. Det handler også om sikkerhetsmekanismene som India trenger for å åpne for import av landbruksvarer. Det er et India/USA-tema. Det handler om et Kina/USA-tema på handel med ikke-landbruksvarer, og det handler om bomull. 




Vil den nye administrasjonen stille seg annerledes? Det er et åpent spørsmål. Fra valgkampen har kandidatene vektlagt ganske sterk beskyttelse av amerikanske interesser, så jeg tror ikke uten videre det. Men samtidig har Obama også lagt vekt på sterk tro på de multilaterale sporene, og vi får håpe at han da vil benytte seg av sjansen til å bidra konstruktivt. 




 Replikkordskiftet er omme. 




 Mens vi i utenrikskomiteen satt og avgav budsjettinnstilling, for øvrig inkludert bistandsbudsjettet, satt politiske ledere og organisasjoner i Doha for å drøfte finansiering av utvikling. 




Konferansen bekreftet det som skjedde i Monterey i 2002, og de målene som ble meislet ut der, understreket betydning av frihet, fred og sikkerhet i tillegg til menneskerettigheter, likestilling og demokrati – dette som forutsetning for utvikling. Selv om møtet sterkt understreket betydningen av bistand, viste også slutterklæringen at bistand bare er en del av pengeoverføringene til u-land, riktignok en viktig del. 




Det er viktig at rike land som Norge har et høyt bistandsnivå. Men innretningen må være både strategisk og målrettet. Bistanden må også bidra til å øke landenes egne inntekter og deres evne til å finansiere egen utvikling. 




Det er en milepæl – og flere har sagt det – at Norge i 2009 når målet om 1 pst. av bruttonasjonalinntekten for å bidra til utvikling i fattige land. Norge går nå foran i OECD-området for å nå FNs tusenårsmål innen 2015. Det er åtte ambisiøse mål, bl.a.: 










en halvering av verdens fattigdom 







full grunnskoleutdanning til alle barn, gutter og jenter 







en reduksjon av barnedødeligheten med to tredjedeler 







en reduksjon av dødeligheten blant kvinner i barsel med tre fjerdedeler 




Norge har tatt på seg et særskilt ansvar for de helserelaterte tusenårsmålene. I Afrika sør for Sahara er de farligste dagene i livet den dagen du blir født, og de dagene du setter barn til verden. Derfor legger norsk bistand og utviklingspolitikk stor vekt på kvinners reproduktive helse. Jeg vil også vise til det som Ågot Valle sa i den forbindelse. Vi har også forpliktet oss til å bidra med 1 milliard dollar over en tiårsperiode for å få ned barnedødeligheten og for å sikre at barn vokser opp. Jeg vil understreke at trygge fødsler, trygg barsel, kamp mot kjønnslemlestelse og sikre aborter er en viktig del av de helserelaterte tusenårsmålene. 




I dagens innstilling øker en samlet komité støtten til IPPF – Den internasjonale føderasjon for familieplanlegging – med 10 mill. kr, til 50 mill. kr. Denne organisasjonen har også et parlamentarikernettverk med bl.a. norske deltakere. 




Så foreslår komiteens flertall 1 mill. kr ekstra til Norsk senter for demokratistøtte. Det vil det bli fattet vedtak om her i kveld. La meg understreke at jeg mener at støtte til politiske partier kan organiseres på en mye bedre måte enn det som gjøres i dag. Derfor er det også viktig med en evaluering. Men jeg vet positivt at det står Kvinner Kan-kurs i kø og venter på støtte, og at det er viktig med en økning også i det året man evaluerer Norsk senter for demokratistøtte. 




Det sivile samfunn i u-land er viktig, men vi får ikke til et velfungerende demokrati uten reelle politiske partier. Støtte til politiske partier har altfor lenge vært undervurdert i bistanden. Det gjelder for så vidt også aktiv støtte til parlamenter, som er selve grunnlaget for et demokratisk system. Flere av oss har gjennom noen år besøkt land der parlamentarikerkollegaer innstendig har bedt oss om økonomisk støtte for å kunne fungere som folkevalgte i skjøre demokratier. Det er ofte parlamenter og parlamentsmedlemmer uten noen økonomisk støtte til det arbeidet de gjør. 




Til slutt: Mens verdens statsledere signerer protokollen fra Doha og vi jubler over et historisk bistandsbudsjett, dør Zimbabwes befolkning som fluer. Her står vi overfor utviklingspolitikkens virkelig store dilemma: Hvor langt kan en despot drive sitt land og sitt folk mot avgrunnen uten at FNs vedtak fra 2005 om Responsibility to Protect kan gjøres gjeldende? Hva er forskjellen på nedslakting av folkegrupper, som i Rwanda, og den langsomme og pinefulle døden som Mugabe utsetter sitt folk for? Hadde Doha-møtet noen løsning for Zimbabwe bortsett fra å skrive lange og omstendelige erklæringer om nødvendigheten av demokrati og godt styresett? Zimbabwes barn trenger ikke bare vår oppmerksomhet. Zimbabwes barn trenger at vi handler. 




 I Fremskrittspartiets alternative statsbudsjett har vi også i år kuttet innenfor bistand og utvikling, som flere allerede har vært inne på. 




Vi vil fra vår side ikke være med på at man ukritisk fortsetter med å pøse på med mer penger til utviklingsland, uten at man har kontroll med hva pengene går til, eller om de i det hele tatt har noen positiv effekt for mottakerne. Vi kan ikke sitte rolig og se på at det ene og alene er bistandens størrelse i kroner eller i prosent av BNI man har fokus på. For oss er kvaliteten på bistanden mye viktigere enn kvantiteten. 




Den ene skandalen har avløst den andre innen bistandssektoren, og hver eneste gang får vi høre fra statsråden at nå skal alt bli så mye bedre med kontroll og revisjon, mens lite og ingenting skjer. Til tross for at flere og flere nå har fått en kritisk holdning til hvordan vår bistand er organisert, fortsetter Regjeringen videre i det samme sporet som før, uten krav til at bistanden virker eller kommer fram og uten noe som helst krav til bistandsmottakerne. 




Målet for norsk bistand har vært og må fortsatt være at man skal bringe mennesker ut av fattigdom og gjøre dem i stand til å stå på egne ben økonomisk. Passiv pengestøtte uten krav eller kontroll virker på ingen måte motiverende på mottakerne. Man oppnår i stedet både passivitet og klientifisering. 




Fremskrittspartiets utviklingspolitikk tar sikte på å løfte mennesker ut av fattigdom og skape grunnlag for vekst og utvikling gjennom å bygge ned toll- og handelsbarrierer, sletting av illegitim gjeld, sikring av eiendomsrettigheter, satsing på helse og utdanning og økt satsing på bruk av mikrokreditter. Vi vil i tillegg stimulere til økte investeringer i utviklingsland gjennom et statlig investeringsfond. Alt dette skal imidlertid være gjenstand for grundig evaluering, resultatmåling og regnskapskontroll. 




Fundamentet i en bærekraftig utviklingspolitikk må bygge på prinsippet om at utviklingslandene i framtiden skal klare seg uten bistand. 




Vi mener at frihandel er en vinn-vinn-situasjon både for u-landene og for norske borgere. Finans- og matkrise må ikke bli unnskyldninger for å innføre enda mer proteksjonisme i verdenshandelen. Vi tar konsekvensen av dette og foreslår i vårt alternative statsbudsjett å fjerne toll på varer fra alle utviklingsland på OECD-listen. Handelsliberalisering fra vår og andre lands side er imidlertid ikke nok alene. Man må i tillegg arbeide for å bygge ned de regionale handelshindringene som kan bestå av både tollmurer og byråkratiske hindre. 




Til tross for omfattende gjeldslette gjennom flere år er fortsatt mange utviklingsland tynget av stor gjeld, og dette bidrar dessverre også til å hindre en positiv økonomisk utvikling. Stater som villig har lånt penger til regimer som ikke har hatt legitimitet i befolkningen, har selv et medansvar for denne negative utviklingen. Ved gjeldsletteforhandlinger må det imidlertid knyttes betingelser til godt styresett, korrupsjonsbekjempelse, demokratiutvikling og ansvarlighet. 




Vi registrerer med undring at til tross for den brede politiske enighet rundt den norske gjeldslettepolitikken, har Regjeringen redusert bevilgningen til dette formål. Fremskrittspartiet vil ikke være med på dette kuttet og styrker derfor posten til gjeldslettetiltak. 




Jeg vil til slutt vise til at vi i vårt utenlandsbudsjett avsetter 1,2 milliarder kr til bekjempelse av livstruende sykdommer og verdensomspennende epidemier som hiv/aids, malaria, tuberkulose og HPV-viruset. Disse midler ønsker vi brukt både til sykdomsbekjempelse og til sykdomsforebygging, i tillegg til opplysningsarbeid og vaksineprogrammer. Fra vår side bruker vi altså mer enn noen andre på sykdomsbekjempelse. 




Vi bruker også mer penger på tollreduksjoner som vil fremme handelen med fattige land, og vi øker posten til gjeldslettetiltak. 




I tillegg ønsker vi altså å innføre et investeringsfond som vil bidra til næringsutvikling og fattigdomsbekjempelse. 




Alt dette er tiltak som vil ha gode og varige virkninger for mange utviklingsland og gjøre dem i stand til å stå på egne ben økonomisk. Det er jo det som er hensikten og målet. 




 For snart åtte år sia i denne salen, under voteringa, skjedde det plutseleg ein liten kjedereaksjon som var første skritt i Noreg for å bli kvitt klasebomber. SV hadde lagt inn eit forslag, og plutseleg sa Kristeleg Folkepartis dåverande parlamentariske leiar, Einar Steensnæs: Vi stemmer for det forslaget. Haakon Blankenborg frå Arbeidarpartiet sa: Vi stemmer også for det. Vi veit at Kristeleg Folkeparti alltid er til å stole på når det gjeld å gjere den humanitære situasjonen betre. Dei eg ikkje har nemnt, men som også er stolte over det vi fekk til i førre veke i Oslo, kan berre melde seg på i debatten om dei vil skryte av det Noreg faktisk har gjort – gått føre på eit så viktig område. 




Så veit vi at utviklingsministeren ikkje har ein sjanse i havet om det er altfor mange klasebomber i eit område der ein prøver å drive utviklingspolitikk. Dette er verkeleg å politisere bistanden, når Regjeringa på eit så godt område klarer å få dette til effektivt. Det kan ikkje bli betre. 




Så veit vi også at frå forsvarshald har det blitt gjort mykje bra arbeid. For når Forsvaret sa at vi treng ikkje norske klasebomber, vi kan rett og slett klare oss godt utan norske klasebomber, vi treng artilleri for å forsvare Noreg, då viser det at dette arbeidet gjev gode resultat. Så skal vi sjølvsagt ha med oss at dette med klasebomber ikkje er nedrusting mellom statar, men ei humanitær nedrusting for sivile. Det er statars tryggleik som ein set opp mot individas tryggleik. Det er ikkje å fjerne spenninga mellom statar, men å sivilisere krigføringa. Dette understrekar også det som har vore nemnt tidlegare i denne debatten, om R2P, og det gjer faktisk at individets rettar kan bli sette opp mot statars integritet. Dette arbeidet vil FN fortsetje med. 




Så veit vi også at går vi vidare i forhold til resultat, skal vi ta Framstegspartiet på alvor når dei etterspør resultat i bistanden. Og sjølvsagt er det ingen som er imot å ha gode resultat. Men vi må også vere med på at det skal verke på ein best mogleg måte. Og det å fjerne bistanden er ikkje måten å få det til på. Eg veit om eksempel der bistand heilt klart verkar mot si hensikt, men då må vi kvitte oss med den bistanden og gjere annan bistand betre. Så for all del: Framstegspartiet skal ha ære for at dei tør å utfordre at ein vil ha best mogleg bistand. All ære for det. Men resultatet må ikkje bli at ein fjernar all bistand, for det vil ikkje på noko vis kunne stå seg internasjonalt. 




Så veit vi at vi også klarer å få til samkjøring, ikkje minst i Afghanistan, både mellom utviklingspolitikk, utanrikspolitikk og ikkje minst forsvarspolitikk. Vi veit at her er vi kanskje med på å leggje grunnlaget for framtidige internasjonale operasjonar. Noreg har stilt med dei sivile åtgjerdene som skal til. Det står att å sjå om resten av det internasjonale samfunnet vil få det til. 




Men dette klasebombevedtaket som blei gjort i førre veke, viser at Noreg er i front på dette området og tør å ta dei første skritta. Noreg blir høyrt både i NATO og i FN. No er han ikkje til stades, men vi har til og med fått nominert presidenten i dette huset som kandidat til generalsekretærjobben i Europarådet, det største av alle europeiske parlamentarikarforum. Det kan òg love godt. Det viser at Noreg er i front. Norsk politikk blir høyrt – ikkje berre fordi vi stiller med mange bistandspengar, men sjølvsagt fordi vi har ein god politikk å ha med oss ut. 




Ser vi på om vi har lykkast i forhold til f.eks. vår gode nabo Russland, veit vi at Noreg er heilt avhengig av eit godt forhold til Russland. Vi kan ikkje vere med i ein forsvarsallianse som skulle finne på å irritere Russland unødig. Det ville aldri vere i Noregs interesse. Derfor er det gode arbeidet Noreg har gjort i NATO med å prøve å få opp kontakten mellom NATO og Russland, veldig bra i forhold til både diplomati og å få den spenninga som eventuelt har vore der, til å bli mindre. 




Så veit vi at i forhold til kva som er kvalitetsbistand og kva som skal vere offentleg godkjend bistand, gjer Noreg ein god jobb i IDA og DAC i forhold til kva som skal vere offentleg godkjend bistand, ODA-bistand. Det vi veit, er at vi klarer å halde på ei armlengds avstand at militære åtgjerder skal vere det. Så får vi innsjå at det å kjøpe skog, også er god bistand når den skogen på eit vis blir verna. Det vil vere i alles interesse. 




 Jeg vil starte som komiteens leder, Olav Akselsen: Dette er en historisk dag. Det er første gang i norsk historie vi når 1 pst. i bistand. Sammen med Sverige er vi det eneste landet som har klart dette – i hele verden. Vi kan ikke sende opp fyrverkeri inne i stortingssalen, men det er all mulig grunn til å feire. Og det er all mulig grunn til å sende en takk til de partiene – regjeringspartiene, Kristelig Folkeparti og Venstre – som har bidratt til at vi er der vi er i dag. Jeg vil også tilby en pakt med Kristelig Folkeparti: Hvis Kristelig Folkeparti kan love ikke å løpe rundt og gjøre hva det er mulig å gjøre for å trekke denne store begivenheten ned, så skal jeg love hver gang å huske på og bidra til at Kristelig Folkeparti får sin del av æren for at vi er der vi er. For om ikke Kristelig Folkeparti under Bondevik-regjeringen hadde fått dette opp én promille hvert år, hadde det vært mye vanskeligere for den rød-grønne regjeringen å føre denne stafettpinnen i mål med det gode og flotte resultatet vi nå har. 




La meg så bruke mye av innlegget til å kommentere innlegg i salen, og la meg starte med Fremskrittspartiet. Åslaug Haga har meget grundig påvist hvordan Fremskrittspartiet undergraver det vi andre synes er viktig, nemlig solidaritetslinjen i utenrikspolitikken. La meg prøve å påvise hvordan Fremskrittspartiet slår seg selv på munnen og undergraver sin egen logikk. 




Hvis man synes det er utrolig viktig i utenrikspolitikken og i utviklingspolitikken, som Fremskrittspartiet hele tiden framfører, å ha et godt forhold til USA, hvorfor da undergrave de to sidene ved norsk utenriks- og utviklingspolitikk som amerikanerne er mest interessert i? Det ene er vår klima- og nordområdepolitikk. Det andre er vårt bidrag i fredsprosesser og lokal og regional konfliktløsing. Det vil ikke være lett for utenriksministeren å være leder for giverlandsarbeidet i de palestinske områdene, og derfor være relevant for amerikanerne, hvis vi ikke har noen penger å bidra med. Det er ikke mulig for verken utenriksministeren eller meg å bidra vesentlig og på en effektiv måte i Sudan – hvor f.eks. presidentkandidaten fra det republikanske parti hadde en av sine nærmeste politiske rådgivere, Williamson, som spesialutsending – hvis vi ikke har penger å bidra med. Det vil heller ikke være mulig i Nepal eller Burundi eller Afghanistan eller noe annet sted. Interessant nok har Fremskrittspartiet forstått logikken i at man trenger penger i Afghanistan. Men hvorfor man ikke trenger penger i Palestina eller Sudan eller Burundi eller Nepal eller Sri Lanka, er umulig å forstå. Realiteten vil jo selvfølgelig være at vi ville være helt irrelevante på alle disse områdene for amerikanerne hvis Fremskrittspartiet skulle gjennomføre sin politikk. 




Dette ble illustrert til fulle på Fremskrittspartiets landsmøte. Da hadde man invitert en kritiker fra Uganda som sa mye interessant om bistand. Men vedkommende ønsket å avvikle bistanden til det landet hvor han er engasjert i politikken. Fremskrittspartiet hoppet umiddelbart på det, og mente at vi burde avvikle bistanden til Uganda. Men så påviste jeg overfor Siv Jensen at Uganda er jo USAs viktigste politiske allierte på det afrikanske kontinentet – iallfall én av dem. Det var det første landet som sa seg villig til å sende soldater til Somalia da amerikanerne bad afrikanske land om det. Da ble det plutselig stor usikkerhet om det var så lurt å kutte i bistanden til Uganda likevel. Jeg tror Fremskrittspartiet har en meget betydelig jobb å gjøre, ikke bare med å overbevise oss andre om at de er solidariske, men enda mer for å få en indre sammenheng i sin egen politikk. Å angripe Regjeringen for å svikte i korrupsjonsbekjempelse, samtidig som man ikke vil ta opp kampen mot skatteparadiser, er jo også et annet eksempel på denne typen manglende logikk. 




Høyres Finn Martin Vallersnes tok opp et meget viktig tema, som jeg skal innrømme at vi ikke har tenkt nok gjennom så langt, og det er det norske forslaget som nå står meget sentralt i de internasjonale klimaforhandlingene, om å ta 2 pst. av karbonmarkedet og øremerke til tiltak for klimatilpasning. Det er mye diskusjon om det. EU bad Norge om et eget møte om det i Poznan i går. Så det er et meget sentralt forslag. Men skulle vi lykkes med det, vil også spørsmålet om på hvilken måte den konstitusjonelle kontrollen med dette skal foregå, hvordan kontrollsystemene skal bygges opp og en rekke slike spørsmål, melde seg, noe vi – også tilskyndet av det Vallersnes sa – skal ta en mye grundigere gjennomgang av. Men la oss også ha in mente at vi er i startfasen i denne diskusjonen. Det vil neppe bli gjennomført identisk med det forslaget Kristin Halvorsen i sin tid la fram. Vi er i dialog med mange, og vi må utvikle forslaget. Men å bruke karbonmarkedet er den eneste realistiske måten å få den store ekstrafinansieringen av klimatilpasning som vi trenger. 




Vallersnes var også inne på eierskap og budsjettstøtte. Jeg har ingen problemer med å si at det er kondisjonalitet knyttet til budsjettstøtte. Vi gir ikke budsjettstøtte til diktatorer. Jeg er også enig med Venstre i at vi må ta en ny runde og se på situasjonen i Nicaragua, hvor man ser meget foruroligende trekk. Vi gir budsjettstøtte til land hvor det er et minimum av kontrollinstanser i form av revisjonstiltak, opposisjon, kontroll i nasjonalforsamlingen osv. – ikke på norsk nivå, men der det finnes elementer av disse. Selvsagt er det kondisjonalitet når vi gir budsjettstøtte, akkurat som det er kondisjonalitet på en serie andre områder i norsk bistand. Det er noe helt annet enn den spesifikke formen for kondisjonalitet som Verdensbanken og pengefondet var kjent for. 




Ågot Valle tok opp FNs rolle i finanskrisen. Det støttet Norge i Doha. Det vil vi støtte. Men jeg må også erkjenne at G20 sannsynligvis kommer til å være det mest avgjørende forumet for debatter på dette området, slik at vi må både bidra inn i det systemet og gjennom FN og på en serie andre måter. Kvinnesatsing er selvsagt helt sentralt. 




Både Kristelig Folkeparti og Venstre har tatt til orde for mer konsentrasjon av bistanden, men omtrent uten å komme med et eneste forslag om hva det skal kuttes ned på. Men man har en rekke forslag til hvor man bør gjør mer, i tillegg. De nye landene hvor Norge har økt bistanden de senere år, er Madagaskar, Burundi, Liberia og nå Kongo. Hvis det er ønske om å kutte i noen av disse, la oss iallfall få det på bordet, så vi kan ha en realistisk debatt om dette. Det eneste forslaget jeg hører om nedkutting i bistand – altså ikke bare å legge flere ting oppå det Regjeringen gjør – gjelder Latin-Amerika. Men la oss huske at storparten av pengene til Latin-Amerika går til skogtiltak, som vi alle er enige om. Den nest største delen av pengene går til olje for utvikling, som hele Stortinget også har vært enig i. Den tredje største mottakeren er IDEA, den svenske organisasjonen som ledes av tidligere statssekretær Vidar Helgesen. Jeg oppfatter at det også har vært bred enighet om at det er godt å støtte deres demokratitiltak. 




Jeg har ingen problemer med å innrømme at bistanden til Latin-Amerika er ideologisk motivert. Den er basert på ideologien som heter demokrati. Det er en veldig viktig ideologi. Demokrati i Latin-Amerika viser seg nå ved at man har to kvinnelige presidenter, man har en fagforeningsleder som president, man har en urbefolkningsrepresentant som president, og man har de fattiges biskop som president i Paraguay. Man har fått en kjempeutvidelse av bredden i demokratiet, akkurat på den samme måten som vi har hatt i Norge, der først bondebevegelsen, så arbeiderbevegelsen og så kvinnene og urbefolkningsrepresentantene har kommet inn i politikken. Det fortjener støtte. Denne ideologien, som heter demokrati, bør vi alle gi støtte til. 




Til slutt: Jeg vil understreke det utenriksministeren var inne på, for det er til sjuende og sist det aller viktigste nå: Hvordan kan vi koble sammen den kortsiktige håndteringen av finanskrisen i vårt eget system, i form av den krisepakken som Regjeringen nå konsulterer opposisjonen om, og som vil komme til Stortinget i januar, hvor det vil komme kortsiktige sysselsettingstiltak? Men vi må også bidra til å dreie norsk økonomi i en mer langsiktig, grønn retning, med den samme logikken internasjonalt: Hvordan få til reguleringer av global økonomi og global stimulering som bidrar til en grønnere økonomi? Det som gir grunn til håp, er framfor alt at de viktigste lederne i verden har vært så tydelige på dette området. Da tenker jeg ikke på norske politikere, som også har vært tydelige på det, men både Obama, den kinesiske statsminister, Wen, og Sarkozy, på vegne av det franske formannskapet i EU, har alle vært helt krystallklare på at man vil sikre at de fattigste landene ikke lider under denne krisen, at man skal bruke klimakrisen til å dreie økonomien i en grønnere retning, og at man aldri vil bruke finanskrisen som unnskyldning for ikke å gjøre noe for klimaet. Det er løfterikt. Det er alltid et sprang mellom politiske ord og handling, men det er også veldig, veldig viktig at de politiske ordene sies, fordi det setter rammene for hva som blir gjort. 




De fattigste landene kan komme til å bli rammet, ikke så mye av bistandsreduksjoner som av mindre eksport, færre investeringer, mindre turisme og mindre penger sendt hjem fra innvandrere f.eks. her i landet. Land som får alle disse problemene oppå hverandre, kan komme til å få meget betydelige problemer som følge av finanskrisen. 




Jeg har ingen problemer med det forslaget som Fremskrittspartiet her har satt fram. La oss se på om det er enkelte utviklingsland blant Norges viktigste samarbeidspartnere som vi skal gjøre spesielle tiltak overfor. 




 Det blir replikkordskifte. 




 Jeg vil først få si at jeg er fornøyd med de signalene som er gitt når det gjelder Nicaragua. Jeg hadde også håpet at regjeringspartiene hadde vært med på de merknadene vi har i budsjettinnstillingen, men det er viktig at statsråden gjør noe her. 




Når det gjelder det å gjøre seg relevant for USA, virker det som om det er en rød tråd først og fremst i Regjeringens politikk, slik som statsråden her argumenterer. Vi er selvstendige i forhold til USA når det gjelder mange internasjonale spørsmål – vi har ingen problemer med det. 




Hørte jeg virkelig statsråden si at alle burde gå inn for å fortsette bistanden til Uganda, fordi de gjør mye godt som USA setter pris på? Antakelig hørte jeg feil. Er ikke statsråden enig i at det er bekymringsfulle trekk ved utviklingen i Uganda, og at Museveni mer og mer inntar en autoritær holdning, som det er viktig å påpeke for å prøve å bidra til at Uganda blir demokratisk, slik vi ønsker det, og slik vi har tro på er best for befolkningen i Uganda? 




 La meg først si at jeg tror vi alle er bekymret for utviklingen i Nicaragua, hvor det ble satt betydelige spørsmålstegn ved lokalvalget nettopp, og hvor man har en abortpolitikk som er mer rigid enn i noe annet land i verden, så vidt jeg vet. Den bekymringen vil komme til uttrykk ved at vi vil ta en ny gjennomgang av våre samarbeidsprogrammer med Nicaragua, bl.a. når det gjelder spørsmålet om hvorvidt det er mulig å fortsette å gi budsjettstøtte. Hvilke konklusjoner som blir trukket der, vil selvsagt avhenge av utviklingen i Nicaragua, men vi kommer gjerne tilbake til Stortinget med vurderinger av det på et senere tidspunkt. 




Når det gjelder forholdet til USA, er det Regjeringens oppfatning at det er helt avgjørende å ha et godt forhold til USA. Jeg hørte Martti Ahtisaari nettopp si at det nesten ikke er mulig å skape fred i noen konfliktområder i verden uten et godt samarbeid med USA. Så vi vektlegger det samarbeidet, både når det gjelder fredspolitikk, når det gjelder bistand, og når det gjelder miljø. Det betyr ikke at vi alltid er enig med amerikanerne, men vi vektlegger det samarbeidet. 




Det må være et ekstra stort tankekors for Fremskrittspartiet, som nærmest har gjort forholdet til USA til sitt eneste kjernepunkt i utenrikspolitikken, at nettopp det vil lide mest under Fremskrittspartiets egen politikk. 




 Jeg synes utviklingsministeren gjør en formidabel innsats for å fremme innovative finansieringsordninger – jeg opplevde det på nært hold i Doha. Jeg synes det er et solid arbeid. 




Hvis det ikke var fordi jeg antok at jeg må ha misforstått, tror jeg mitt sparsomme hår hadde reist seg på hodet da jeg fikk en slags oppfatning av at en ikke har tenkt i forkant på hvordan man skal revidere, administrere, kontrollere og monitorere hva man bruker disse pengene til, og hvordan det skjer. Det er klart at en har nasjonale institusjoner både på giversiden og på mottakersiden. Man har Bretton Woods, man har private institusjoner. Det finnes sikkert ulike måter å gjøre dette på, men jeg må vel tro at man har vært inne i den tankegangen allerede, og har lagt det opp i forkant, for ellers må jeg si at jeg synes det er sterkt betenkelig. 




 Vi har selvsagt tenkt på hvordan pengene kan brukes. Men det er to elementer her. Det vil være vanskeligst å få global enighet om hvordan pengene skal bringes inn. Det er der det norske forslaget om 2 pst. kommer inn. Så trenger man også en global enighet om hvordan pengene skal brukes. Her kan man tenke seg både FNs nåværende organisasjoner, man kan tenke seg Verdensbanken, og man kan tenke seg å opprette nye organisasjonsstrukturer under FNs klimaforhandlinger. Alle disse elementene er mulige. Men det er klart at skulle man lykkes med en så vesentlig finansiering som dette, snakker vi om helt andre beløp enn det som forvaltes av FN-organisasjonene i dag. Så må vi selvfølgelig også se på styringsstrukturer og kontrollmekanismer for det. 




 Kristeleg Folkeparti er godt fornøgd med at bistandsbudsjettet no er på 1 pst. – me ville til og med gå vidare. Men me stiller samtidig alltid spørsmål ved bruken av pengane, som i 2007, då Statkraft gjennom SNPower gjekk inn og kjøpte vasskraftselskapet Electroandes av eit amerikansk selskap. Då skaut Norfund inn 525 mill. kr, som gjekk rett i lomma på det amerikanske selskapet. Det me oppnådde, var auka norsk eigarskap. Likevel blir slike oppkjøp rapporterte som norsk offisiell utviklingshjelp. Hadde det derimot vore støtte til utbygging av eit vasskraftverk, der midlane kanskje hadde gått lokalt, hadde det vore greitt, men her går altså verdiane rett til Noreg, og pengestøtta går til det amerikanske selskapet. Korleis kan ein statsråd frå SV forsvare at dette blir ført som offisiell utviklingshjelp? 




 Først vil jeg takke KrFUs leder for at de ikke fortsetter med det jeg i avisene har karakterisert som surmuling, og for at vi nå sammen kan glede oss over at vi har fått bistandsbudsjettet opp i 1 pst. 




Jeg synes at dette er en helt relevant diskusjon, som det er all mulig grunn til å ta. Min oppfatning er at Bondevik-regjeringen satset altfor lite på næringstiltak i utviklingsland, at de hadde en for kritisk og defensiv holding til næringslivets betydning. Den store lærdommen vi har fått fra land spesielt i Asia, som Kina, Vietnam, Sør-Korea osv., er hvilken enorm kraft som ligger i private investeringer. Derfor ønsker jeg å stimulere flere av dem. 




Et helt sentralt område for Norge å få til flere private investeringer på, er vannkraftutbygging. Vi har lang kompetanse i det. Er det noe utviklingsland virkelig trenger, er det mer ren energi. Vannkraft vil i mange tilfeller kunne erstatte meget forurensende produksjonsmåter, som f.eks. generatorer, tungoljefyrte kraftverk, kullkraftverk osv. Så vi trenger mer og ikke mindre vannkraft. 




 Som jeg nevnte i mitt innlegg, er Venstre opptatt av kvalitet på bistanden, og ifølge de tallene vi har fått fra Finansdepartementet, gikk mindre enn 1,5 pst. av det totale bistandsbudsjettet til kvalitetssikring i 2007. Dette mener jeg er for lite, når vi tenker på de store beløpene som vi nå bruker på bistand – og under helt forskjellige forhold. Jeg mener det er så viktig å opprettholde en bred politisk støtte om bistand i framtiden blant befolkningen. Derfor er det viktig å fokusere på kvaliteten. 




Derfor har jeg lyst til å spørre utviklingsministeren hvorfor ikke hans gode intensjoner om å styrke kvaliteten på bistanden følges opp med mer penger i dette statsbudsjettet. Eller vil det bli fokusert mer på dette i neste års varslede bistandsmelding? 




 Det er et veldig godt og viktig spørsmål, men jeg tror vi oss imellom også må være enige om at det faktisk er et dilemma her, fordi kvalitetssikring av bistand, slik det oppfattes av representanten, nødvendigvis betyr flere norske stillinger. Det er flere mennesker, et embetsverk, som skal kontrollere bistanden, samtidig som jeg oppfatter veldig den stemningen som er blant mange, at man vil sikre at pengene kommer ut. Så det er en balanse i det. Jeg mener vi er omtrent på den balansen. Vi har gjort veldig mye for å kvalitetssikre. NORADs evalueringer er en veldig viktig del av det. Vi har opprettet et kontrollsystem for korrupsjonsbekjempelse som jeg tror konkurrerer med alle andre i verden – antakelig er det det beste, i hvert fall er det blant de beste, med en egen kontrollenhet i Utenriksdepartementet, med et advokatfirma koblet opp mot dette, med varslingsplakat osv. 




Både når det gjelder kontroll og når det gjelder effektivisering og det å sikre kontinuerlig evaluering, er vi kommet videre. Men det er en kontinuerlig diskusjon framover, etter min oppfatning, om akkurat hvor balansen ligger, gjennom hjemlige stillinger som driver evaluering og kontroll av pengene ut til mottakerne. 




 Vi er glad for at Regjeringen har et godt forhold til USA. Det bør enhver norsk regjering ha, men i likhet med Regjeringen har også Fremskrittspartiet selvstendige vurderinger. Og statsråden overdriver den betydning USA måtte ha for vår utenrikspolitikk. 




Tilbake til Nicaragua. Vi har tatt dette opp før i salen, og statsråden har vært imøtekommende i forhold til utfordringene. Oppfattet vi statsråden riktig når vi oppfattet ham dit hen at han er villig til å true med å holde tilbake budsjettstøtte dersom man ikke ser positive fremskritt i Nicaragua, og dersom utviklingen fortsetter i like gal retning som den har gjort det siste året? 




 Jeg vil ikke formulere det på den måten: å «true med å holde tilbake budsjettstøtte». Jeg vil heller si at norsk budsjettstøtte fordrer at det i et land som får budsjettstøtte, er rimelige betingelser for at støtten skal kunne fungere. Det betyr at det er en kvalifisert opposisjon, at det er en parlamentsbehandling, at det er revisorsystemer – kort sagt at disse betingelsene må være på plass for at budsjettstøtte skal fungere. Jeg er urolig over utviklingen i Nicaragua, jeg legger ikke skjul på det. Vi får følge den framover, og så får vi eventuelt i dialog trekke konklusjonene i løpet av neste år. 




For øvrig vil jeg si at det er jo litt oppsiktsvekkende når Fremskrittspartiet mener at vi overdriver betydningen av USA. Jeg mener at Fremskrittspartiet må gå tilbake til sitt eget tenkeloft og virkelig vurdere om man kan ha det samme forholdet til USA som vi i dag har, hvis man skulle ruinere de to områdene som amerikanerne virkelig er interessert i i Norge. Det er vår rolle i regionale konflikter – ikke minst utenriksministerens rolle i Midtøsten – og det er klima- og nordområdepolitikken. Det er det de kommer til Norge for å diskutere, det er det de vil diskutere når vi er der. Dropper vi det, blir det fint lite igjen å snakke om. 




 Replikkordskiftet er dermed omme. 




 Internasjonalt samarbeid er viktig for å sikre norske interesser, men også viktig for å få gjennomslag for de verdier vi mener at internasjonal utvikling skal basere seg på. 




Vi må bruke alle tilgjengelige arenaer for innflytelse og påvirkning – på nordisk, europeisk og transatlantisk nivå og på FN-nivå. Mulighet for påvirkning har mindre med landstørrelse å gjøre enn med den offensive holdning og de verdier man går inn i diskusjoner med. 




Jeg vil berømme Regjeringen og vår utenrikspolitiske ledelse for en tydelig og synlig økt aktivitet internasjonalt, enten det gjelder nordområdene, NATO, Europa, klimaendringer eller initiativ og medvirkning til å løse saker av stor internasjonal betydning. Til det siste må jeg nevne konvensjonen om forbud mot klaseammunisjon, som ble undertegnet av over 100 land her i Oslo i forrige uke. 




Samtidig er det nødvendig med folkelig forankring. Det er i dette perspektivet flertallet, alle partier med unntak av Høyre og Fremskrittspartiet, vil øke bevilgningen til bl.a. frivillige organisasjoner som jobber med fred og konfliktløsning, og slik mobiliserer et folkelig engasjement. 




Innenfor rammen av dagens tilknytningsform til EU gjennom bl.a. EØS-avtalen fører Regjeringen en aktiv europapolitikk. Hovedhensikten er å ivareta norske interesser og påvirke beslutninger i EU som vi vet i stadig større grad får konsekvenser for Norge. 




Jeg leste med interesse dagens politiske kommentar i VG om ikke-medlemskapet i EU, beskrevet som lovgivning pr. kopimaskin, og at påstanden om det demokratiske underskuddet i EU hadde mer relevans i forhold til Norges tilknytning til EU gjennom EØS-avtalen. Vi trenger absolutt å ha en «møtende» holdning og diskusjon, slik jeg tror utenriksministeren har uttrykt det, til det veivalg Island tar på bakgrunn av sin pågående debatt om den framtidige tilknytningen til EU. 




Jeg har registrert at noen vil ha en grundig ekstern evaluering av EØS-avtalen ut fra et mer overordnet perspektiv, utover den kontinuerlige gjennomgangen som gir godkjentstempel fra et praktisk-politisk ståsted. Det kunne være interessant. 




Sett i lys av den tid det har tatt å utrede ett direktiv, tjenestedirektivet, må vi vel anta at en gjennomgang av EØS-avtalen sannsynligvis vil ta flere år. 




Regjeringen har innenfor rammene av EØS-avtalen fulgt opp ambisjonene om en aktiv europapolitikk overfor Stortinget på en god måte, med tidligere involvering og bredere forankring i dialog om og påvirkning av EU- og EØS-saker som formål. 




Jeg er også fornøyd med Regjeringens bidrag til et større omfang av informasjon og debatt i det offentlige rom om slike saker, både ved midler i budsjettet til informasjon om europasamarbeid og ved etablering av Nasjonalt Europaforum. 




Det er nødvendig at Regjeringen kontinuerlig analyserer utviklingen i EU ut fra perspektivet påvirkning. Her kan jeg nevne stikkord som lansering i EU av sektorovergripende strategier og lovgivningspakker, Europaparlamentets økende betydning og tendens til bilateralisering innen EU. 




Norge bidrar med store beløp gjennom EØS-finansieringsordningene til å minske de økonomiske og sosiale forskjellene i Europa. Utenrikskomiteen er opptatt av å styrke de bilaterale forbindelsene mellom Norge og mottakerlandene gjennom ordningene. I forhandlingene om nye bidrag må det legges større vekt på innslag av norsk forvaltning og samarbeidsprosjekter med norske aktører innenfor prioriterte områder. Det vises i denne sammenheng til innspill fra arbeidslivets parter om å inkludere den sosiale dimensjon som målsetting og arbeidslivets parter som målgruppe for utvikling av samarbeidsrelasjoner mellom Norge og de nye EU-landene. Den nordiske arbeidslivsmodellen er en viktig eksportvare, og samarbeid kan bidra positivt når det gjelder problemet med sosial dumping. 




Komiteen er tilfreds med at Norge er en stor bidragsyter til å styrke det sivile samfunn i mottakerlandene, bl.a. med opprettelse av NGO-fond. Myndighetene må her medvirke til at også mindre organisasjoner, som f.eks. barne- og ungdomsorganisasjoner, kan ta del i utviklingen av samarbeidsprosjekter. 




Jeg har lyst til å poengtere to momenter i forhold til nordområdene, for det første den økte oppmerksomheten mot nordområdene og de spesielle problemstillingene en står overfor der, og hvordan den har økt i Norden, Europa og over Atlanteren. Samarbeidsrelasjoner utvides utover det bilaterale forholdet til Russland. Den nordlige dimensjonen i EU er utvidet til å omfatte Barentsregionen. Det er positivt med større forståelse for utfordringene i nord og behovet for omfattende løsninger, bl.a. basert på FNs havrettskonvensjon. 




Det andre poenget er forholdet til Russland. Det er ønskelig med og behov for et godt samarbeid med vår nabo i øst, men vi skal samtidig ha en åpen dialog og framføre betimelig kritikk enten det gjelder utviklingen i Russland, menneskerettigheter, ytringsfrihet eller overreaksjon i konflikten med Georgia. Russland må holdes ansvarlig i forhold til de institusjoner de er medlem av, f.eks. Europarådet, og de internasjonale konvensjonene de selv har undertegnet. Mitt poeng er at Norge og Europa må fortsette å utvikle samarbeidet med Russland ut fra gjensidig avhengighet, men uttrykke klar og tydelig kritikk når det skjer brudd på internasjonale konvensjoner og menneskerettigheter. 




 Norges utenrikspolitikk blir stadig mer politisk korrekt, og aller helst skal vi innta standpunkter som ikke provoserer noen. Nåde dem som stiller seg tvilende til om Norge bør bidra med penger og fredsmekling i Kongo, Sri Lanka, Nepal, Burundi, Sudan eller Midtøsten. Som innbyggere i et rikt land skal vi ha konstant dårlig samvittighet for kriger og konflikter, selv på de mest fjerntliggende plasser på jordkloden. 




Bevisbyrden for Norges gigantiske utenrikspolitiske engasjement ligger imidlertid hos den politisk korrekte eliten. Bevisbyrden ligger hos alle dem som påstår at Norges interesser best blir ivaretatt dersom vi engasjerer oss i konflikter i Afrika, Asia og Sør-Amerika. 




Det er de politisk korrekte som må begrunne hvorfor Norge har et moralsk ansvar for å bidra til løsning av konflikter vi som nasjon ikke har noen kulturelle eller historiske forutsetninger for å forstå. Det er de politisk korrekte som må kunne vise til land og områder hvor bistand har ført til vekst og velstand. Det er de politisk korrekte som må kunne nevne land og områder hvor bistand har ført til mindre økonomisk avhengighet og etablering av grunnleggende demokratiske rettigheter. 




Det er verken barmhjertig, snilt, fornuftig, rettferdig eller moralsk riktig stadig å øke bistanden til land og områder som fremdyrker stadig nye despoter og tyranner, og som samtidig ikke unner sin egen befolkning helt elementære rettigheter eller velferd. 




Det vitner ikke om god moral å fortsette å øse ut milde gaver til land og områder som samtidig bruker enorme summer på overdådig luksus for landets elite. Det er heller ikke god moral å videreføre bistanden til land som bruker enorme summer på våpen. 




Jeg er ikke alene om å etterlyse en utenrikspolitikk og en utenriksminister som tør å ta modige utenrikspolitiske valg. 




Jeg, og mange med meg, etterlyser en utenriksminister som sier klart og tydelig at president Robert Mugabe i Zimbabwe er en tyrann som har sviktet sitt folk og ruinert sitt land. Og vi etterlyser en utenriksminister som i internasjonale fora slår fast at Robert Mugabe er en rasist som har konfiskert landeiendommer fra landets hvite produktive farmere. 




Jeg etterlyser en utenriksminister som ikke aksepterer at Norges bistand til de palestinske områdene blir misbrukt til indoktrinering av palestinske barn. For samtidig som Norge overfører budsjettstøtte til Fatah, formidler bistandsmottakerne hatpropaganda på statlige tv-kanaler. På disse tv-kanalene opptrer seks–sju år gamle jenter med hĳab, og forteller at Israel ikke eksisterer. Her vises det dukketeater hvor Det hvite hus blir omgjort til en moské, og hvor president George Bush blir drept med kniv. Her forfalskes jødenes historie. Det påstås at alle jøder er ondskapsfulle, og at de ikke fortjener å leve. 




Det burde ikke være noen vanskelig utenrikspolitisk balansegang å fortelle de palestinske selvstyremyndighetene at Norge ikke vil bidra med én eneste krone før denne hatpropagandaen fjernes fra statlig tv. Nei, vi har faktisk en moralsk plikt til å si akkurat det. 




Norge har bygget sin velstand på handel med andre nasjoner. Dette har kun vært mulig fordi andre land har fått tilgang til vårt marked. Under WTO-forhandlingene stod utviklingslandene i kø for å få tilgang til de vestlige markedene, ikke for å konkurrere med vår produksjon av avansert teknologi, men for å konkurrere på de områdene hvor deres konkurransefortrinn er åpenbare. Men til tross for at vår egen utvikling og velstand ble skapt på grunnlag av tilgang til andre lands markeder, er ikke dette noe vi unner dagens utviklingsland å dra fordelen av. 




Jeg savner en utenriksminister som sier klart og tydelig at internasjonal handel bidrar til vekst og velstand, og som ønsker andre land velkommen til å selge sine produkter i vårt marked. 




Iran har over flere år hatt et program for anriking av uran. De fleste observatører mener at Iran har ambisjoner om å utvikle atomvåpen, og at landet sannsynligvis vil lykkes i løpet av de neste to årene. 




Hele den sikkerhetspolitiske stabiliteten i Asia og Midtøsten vil endres, dersom Iran lykkes med sine ambisjoner. Når vi vet at Irans president ønsker å fjerne Israel fra kartet og kaste alle jøder på havet, er et Iran med atomvåpen en trussel for alle frihetselskende mennesker. 




Men hva mener Norge om dette? Hittil har Norge forholdt seg taus til denne svært alvorlige utfordringen. Kan utenriksministeren bekrefte at Norge ikke vil akseptere et Iran med atomvåpen, og at Norge vil støtte alle nødvendige tiltak for å hindre at dette skjer? Eller er svaret dialog, uansett utfordring? 




Og hva med en av verdens aller største utfordringer, nemlig befolkningsveksten? FNs demografiske prognoser viser at verdens befolkning vil øke med mer enn 200 millioner mennesker hvert eneste år fremover. Befolkningseksplosjonen vil finne sted i ustabile områder, hvor økonomisk vekst og velstand er liten. 




Hvor er Norges røst i forhold til dette? Hvorfor er ikke Norges utenriksminister ute og advarer mot denne utviklingen? Hvorfor kaller ikke utenriksministeren en spade for en spade og sier rett ut at denne utviklingen ikke er bærekraftig, og at landene må bryte sine religiøse og kulturelle tabuer slik at veksten kan begrenses? 




De siste årene har vi vært vitne til stadig flere og mer groteske angrep fra muslimske ekstremister. Dette er mennesker som med grunnlag i sin forståelse av islam hevder at de har en plikt og en rett til å drepe mennesker som ikke bekjenner seg til deres ekstreme form for islam, inkludert alle oss i denne salen. Hver gang et slikt angrep finner sted, er Norges respons like forutsigbar som den er intetsigende. Da må vi ha mer dialog og ikke noen mottak som kan provosere islamistene. Innbakt i slike kommentarer ligger en lett gjennomskuelig frykt, som langt overgår viljen til å forsvare demokratiske verdier og universelle rettigheter. 




Tidligere professor ved Princeton University Bernard Lewis skriver i sin bok «Cultures in Conflict» følgende: 







«It may be that western cultures will indeed go; the lack of conviction of many of those who should be its defenders and the passionate intensity of its accusers may well join to complete its destruction. But if it does go, the men and women of all continents will thereby be impoverished and endangered.» 




 Takk og lov, eg skal no bidra til at debatten blir meir springande. 




Sidan Ågot Valle i sitt innlegg på vegner av SV har teke for seg dei meir breie perspektiva, skal eg, ikkje overraskande, ta for meg nordområda. Gjennom dette budsjettet som vi vedtek i dag, blir nordområdesatsinga styrkt med om lag 1/2 milliard kr. Det betyr at vi i løpet av denne perioden har styrkt satsinga på nordområda med om lag 1 milliard kr. At nordområda blei det strategiske hovudfokuset til denne regjeringa, betyr faktisk at det visest i praktisk politikk. Det visest i tiltak som handlar om samfunnsutvikling i den nordlege landsdelen, f.eks. gjennom regionale forskingsfond, gjennom satsing på reiseliv og gjennom at vi no brukar 1 milliard kr på næringsutvikling i nord. Men det visest også i tiltak som handlar om f.eks. kartlegging av havbotnen, satsing på polarforsking, styrking av oljevernberedskapen, som er formidabel i neste års budsjett, og i form av auka løyvingar til arktisk samarbeid. Desse tiltaka viser at nordområdepolitikk handlar om samansette mål. Det handlar om ressursforvalting, det handlar om sikkerheitspolitikk og om suverenitet. Og utleia av desse storpolitiske måla handlar nordområda også om sysselsetjing og om busetjing. Derfor treng ein denne breidda i tiltaka. Poenget er at nordområda ikkje hadde vore så interessante for Noreg hadde det ikkje vore for at det bur ein heil haug med folk på toppen av verda. 




Global maktpolitikk er i stor endring. I mai stod eg her og peika på Kina si rolle i verdspolitikken, at den kinesiske økonomien veks 10 pst. årleg og har gjort det i 30 år, og at Kina eig store delar av USA si gjeld. Eg peika på at hushaldingsgjelda i USA er 140 pst. av inntekta, samtidig som landet har akkumulert eit handelsunderskott på 5 000 milliardar dollar i løpet av dei siste ti åra. Eg skulle ønskje at eg hadde banka i bordet då eg sa det! 




Midt oppe i ei internasjonal finanskrise skal ein vere forsiktig med å seie noko sikkert om framtida. Det einaste vi veit, er at verda kjem til å forandre seg. Då kan det vere ei intellektuell øving å forsone seg med at historia si utvikling ikkje skjer lineært. Finanskrisa har vore ei nyttig påminning om det. Det manglar framleis ein del i det internasjonale samfunnet på at vi tek klimakrisa på like stort alvor. 




Det er når vi ser mot nord, at vi lettast kan forstå dei sikkerheitspolitiske utfordringane i vår tid, ikkje først og fremst dominert av militære truslar – nei, først og fremst dominert av klima og miljø og av utfordringar knytte til ressurssikkerheit i vidaste forstand. Derfor er det så viktig at denne regjeringa har gjort nordområda til det strategiske hovudfokuset. For geopolitikken er tilbake. Geografiske forhold er viktige i global politikk. Det er framleis avgjerande for nasjonale interesser, og det viser seg stadig meir aktuelt i samspelet mellom statane, og dermed også i maktforholdet mellom statane globalt. 




I lystig lag blir det sagt at det Noreg og Russland først og fremst har til felles, er ein stor nabo i aust. Russland blir gjenreist og reorientert. Landet driv sjølvhevding, som alle andre suverene statar driv sjølvhevding. 




Sist veke var eg på besøk hos Kystvaktskvadron Nord på Sortland og fekk ei interessant brifing om status pr. i dag. Det er stadig interessant å vere hos Kystvakta, fordi då kan ein følgje med på korleis ting stadig forandrar seg i forholdet til Russland. Det besøket var nok ei påminning om at vi i utøvinga av nordområdepolitikken er nøydde til å balansere mellom behovet for samarbeid på den eine sida og nødvendigheita av å hevde av norske interesser på den andre sida. Dei siste åra er det gjort viktige grep på begge områda. Eg vil spesielt trekkje fram Regjeringa sin innsats mot ulovleg fiske, som viser seg å gi resultat, men nye utviklingstrekk gjer at det ser ut til at ein treng forsterka innsats og ein litt annan innsats i tida som kjem. 




Så vil eg gjerne trekkje fram behovet for dialog med Russland, både når det gjeld atomsikkerheit, fokus på helse og sosiale utfordringar, næringssamarbeid og folk til folk-samarbeid. 




Noreg har store interesser i nord, men vi har ikkje minst eit stort ansvar i nord. I dag trur eg at dei fleste i den norske offentlegheita oppfattar denne store fokuseringa på nordområda som noko sjølvsagt. Det er det ikkje. Det er ein konsekvens av politiske val og politiske prioriteringar, initiert av dette fleirtalet. Det var ikkje slik før dette fleirtalet tok over. Det budsjettet som vi vedtek i dag, er ei slik prioritering som forsterkar fokuseringa på nordområda. 




Sigvald Oppebøen Hansen hadde her teke over presidentplassen. 




 Dei talarane som heretter får ordet, har ei taletid på inntil 3 minutt. 




 Det er 60 år siden FNs menneskerettighetserklæring ble undertegnet, og som saksordfører for det kapitlet i innstillingen som dreier seg om menneskerettigheter, har jeg lyst til å knytte noen kommentarer til det. 




Utenriksbudsjettet legger stor vekt på at arbeidet for å fremme menneskerettighetene er en integrert del av både utenriks- og utviklingspolitikken. Kamp for menneskerettighetene dreier seg om å verne det enkelte mennesket mot undertrykkelse og mot overgrep. Hvert enkelt individ – menn, kvinner og barn – er enestående, med ukrenkelige rettigheter. Det er ikke slik at noen menneskerettigheter gjelder i dag og andre i morgen. Det er heller ikke slik at noen gjelder for menn og noen for kvinner. Menneskerettighetene må være universelle og kan ikke, for ikke å si aldri, være kulturrelative. Vi kan ikke akseptere andre normer på grunn av kultur, tradisjon eller religion. Det er altfor mange som de siste tiårene har fortiet overgrep av redsel for å bli stemplet som kulturimperialister. Vi skal f.eks. ikke akseptere at mannlige eliter eller familieoverhoder bruker kultur som argument for vold mot kvinner, enten det dreier seg om tvangsekteskap, kjønnslemlestelse eller kriminalisering av abort. 




Flere av oss har i de siste årene arbeidet for å få kjønnsbasert undertrykking inn som et grunnlag for å få politisk asyl i Norge, slik som f.eks. Canada har. Det er særlig av hensyn til kvinnelige asylsøkere fra Iran at vi også mener det må være en permanent utlendingsattaché ved ambassaden i Teheran. 




Norges arbeid for menneskerettigheter har særlig hatt som mål å beskytte og styrke sårbare grupper, i tillegg til å redusere risikoen for konflikt og bidra til en stabil samfunnsutvikling. Og det legges stor vekt på bl.a. arbeidet mot dødsstraff og for ytringsfrihet. 




Vi er også opptatt av å beskytte og styrke dem som forsvarer menneskerettigheter. Det er behov for ulike typer konkrete virkemidler, både i det nasjonale og det internasjonale arbeidet for å styrke menneskerettighetene. Ett virkemiddel er menneskerettighetshus som en del av Human Rights House Foundation. Det er etablert syv hus, bl.a. et i Hviterussland. I neste runde kan det være riktig å rette søkelyset mot Kaukasus, bl.a. Aserbajdsjan og Georgia. 




Kan jeg helt til slutt få nevne PEN-prosjektet «Forfatternes Hus» i Afghanistan, som er en uhyre viktig institusjon i et sårbart samfunn. Jeg vil gi ros til Regjeringens og Utenriksdepartementets satsing på dette huset, som jeg tror kan bety veldig mye for forfattere i et land hvor det ikke er så lett med ytringsfrihet. 




 Jeg merket meg at representanten Åsa Elvik er imponert over Regjeringens nordområdesatsing. Men min erfaring fra den landsdelen hun kommer fra, er at det er ikke like stor jubel i Nord-Norge for nordområdesatsingen totalt sett. 




Den 1. desember 2006 presenterte Regjeringen sin nordområdepolitikk i Tromsø med statsminister, utenriksminister og med et større antall ministre på nordnorsk jord enn noen gang tidligere. Det ble det gjort et viktig poeng av. Nå skulle alle departementene på banen for tidenes nordområdesatsing. Vi har passert 1. desember 2008, og jeg vil påstå at det sitter en skuffet landsdel tilbake. Det ble med en offensiv utenriksminister – han skal ha ros for arbeidet på det utenrikspolitiske området – ellers er nordområdesatsingen etter mitt syn like tynn som det heftet der en har oppsummert hele satsingen. Det er nemlig slik at de midlene som er kommet, er plukket fra de ulike departementenes budsjetter, og de ville ha stått der enten vi har en nordområdesatsing eller ikke i veldig stor grad. Men la nå det ligge. 




Jeg vil konsentrere meg om et stort nordområdeprosjekt som er viet spesiell oppmerksomhet i innstillingen. Kristelig Folkeparti er sterkt opptatt av prosjektet New Corridor gjennom Narvik, basert på eksisterende jernbanenett gjennom Sverige, Finland, Russland og Kina. En samlet opposisjon har sluttet seg til merknaden fra Kristelig Folkeparti og bevilget 2 mill. kr til forberedelse og prøvedrift i prosjektet. Det har nå gått en prosess med New Corridor fra 1998 og fram til denne regjeringen tiltrådte. Noe av det første utenriksministeren gjorde, var å legge prosjektet dødt, etter mitt skjønn, når en nektet å gi midler til prøvedrift og undersøkelse av om korridoren var gangbar. 




På et skriftlig spørsmål til utenriksministeren mottok undertegnede et defensivt og skuffende svar. Utenriksministeren viste til at han hadde fått positive tilbakemeldinger fra Kasakhstan, Kina og Russland, men han hadde ikke fått avklaring på reelle kommersielle interesser og reelle brukere, og konkluderer derfor med at han fortsatt vil sitte på gjerdet. 




Det var jo nettopp det pengene skulle brukes til av selskapet da man gikk i gang med å skulle få til en prøvedrift av denne strekningen. Mitt spørsmål er: Vil utenriksministeren ta utfordringen fra opposisjonen på alvor og støtte det nye forsøket på å få transportkorridoren Kina–USA, med Narvik som knutepunkthavn, realisert? En del av dem som opprinnelig var med, prøver nå å få dette på banen igjen. Det ville ha vært interessant å få et svar fra utenriksministeren i løpet av debatten. 




 Lat meg først seia at eg trur ein gjer ein stor feil dersom ein prøver å redusera nordområdesatsinga til berre å vera eit spørsmål om kroner og øre. Det har vore fokusert på dei spesielle problema som ein har i nord, og ikkje minst på det å få internasjonal merksemd når det gjeld desse tinga, som har vore ein viktig og avgjerande del av arbeidet. Gjennom å setja dette på dagsordenen har ein òg i mykje større grad greidd å få internasjonal merksemd om dei spesielle utfordringane. 




Bakgrunnen for at eg ber om ordet, er at eg kort vil kommentera tre av dei forslaga som er fremja. Når det gjeld forslag nr. 1, er det slik at Finansdepartementet no skal ha ein gjennomgang av dei etiske retningslinene for Statens pensjonsfond – Utland sine investeringar. I den samanhengen skal ein òg sjå på investeringsprofilen, inkludert forslag som går i retning av det som er omtalt i dette forslaget. Eg trur derfor at intensjonane i forslaget er ivaretekne. 




Når det gjeld forslaga nr. 3 og nr. 6, har høvesvis statsråd Solheim og utanriksminister Gahr Støre omtalt dei i positive ordelag, og dei skal vera i tråd med det som er Regjeringas politikk. Eg vil derfor be dei som har fremja desse forslaga, om at dei gjer om forslaga til oversendingsforslag, slik at vi slepp å få ei votering over desse i kveld. 




 Me kan vere stolte av den innsatsen Noreg har gjort for utviklingsland. Me kan vere stolte av det budsjettet som ligg her, der me faktisk har ein auke til verdas fattigaste. Me treng demokratiarbeid i eit land som t.d. Kviterussland, som eg besøkte i helga, der studentar blir kasta i fengsel eller ikkje får moglegheit til å fullføre utdanninga si fordi dei driv opposisjonsarbeid. Me treng utdanning og betre helse i eit land som Kenya, der fattige faktisk døyr av enkle sjukdomar som me kunne hjelpt dei med. Me treng næringsutvikling i eit land som Uganda, der det er eit enormt potensial. Då er det trist å sjå det partiet som ønskjer å kutte brutalt i den bistanden som har vist seg å vere vellukka, og som me veit vil funke i åra som kjem. 




Men samtidig må eg òg seie at den bistanden me gjev, òg på mange måtar blir litt utviska. Det er nemnt eit prosjekt, Statkraft og SNPower, der me brukar offisiell utviklingshjelp til å tøye praksisen ved å kjøpe selskap i utlandet som ikkje eigentleg er konkrete utviklingsprosjekt. Samtidig veit me òg at t.d. regnskogmilliardane er blitt tekne av bistandsbudsjettet, der me veit at grunngjevinga er at klima og fattigdom heng så tett saman. Men den same argumentasjonen blir ikkje like god når miljø- og utviklingsministeren i NRK roser Statoils oljeutvinning frå tjæresand og kallar det for ein suksess – det er i alle fall sitert slik. 




Me har eit ansvar for verdas fattigaste. Me har eit ansvar for klimaet. Me har kanskje eit endå større ansvar fordi me har ei enorm moglegheit til å kunne gjere noko på grunn av den rikdomen som me har, og den måten som me har bygt opp rikdomen på. Men me er òg forplikta til å fortsetje opptrappinga av reell bistand. Det betyr at me må spisse bistanden og ikkje vere med på å tøye praksisen for kva som blir kalla offisielt utviklingsarbeid, kva som blir kalla ein effektiv og reell bistand. Derfor er det viktig at me understreker at det budsjettet som kjem no, òg skal gjennomgåast for å tydeleggjere at den bistanden me gjev, er etter ein standard som òg OECD ønskjer at han skal vere. 




 Debatten har vist bred enighet om hovedlinjene i norsk utenriks- og bistandspolitikk. Det forhindrer ikke at det er store forskjeller mellom enkelte partier i denne salen og flertallet, ikke minst når det gjelder bistandspolitikken. Det er også bekreftet i denne debatten. Vi trenger allikevel en kritisk debatt oss imellom som er tilhengere av høye ambisjoner i bistandspolitikken, nettopp fordi det vil gjøre bistandspolitikken bedre. 




Nå tilbød statsråden en fredsavtale med Kristelig Folkeparti. Hvis vi sluttet å dra storheten i dette ekspansive bistandsbudsjettet ned, skulle han slutte å beskylde Kristelig Folkepartis leder for å være i slett lune – det var noe slikt jeg oppfattet av innlegget. Da må jeg si at vi fra Kristelig Folkepartis side hele tiden har markert at det er et bra budsjett som er lagt fram, og det er grunn til å feire det. Men jeg vil kanskje bemerke at statsråden ikke trenger å omskrive historien for å få grunn til å feire det, slik han gjør når han sier at det er første gangen Norge har oppnådd 1 pst. av BNI i bistand. Det vet han ikke er tilfellet. 




Det er heller ikke slik fordi om vi er glad for at bistandsbudsjettet øker, at det ikke kan være rom for nødvendige kritiske grenseoppganger, og det har vi til hensikt å fortsette med. Så statsråden må nok belage seg på at han vil møte bistandskritikk fra to fronter også i fremtiden. Men jeg vil ta hans utfordring på det konstruktive og vise til det som er sagt om forholdet mellom klimatilpasningsbistand og det som primært er globale tiltak for atmosfæren. Er statsråden villig til å gå inn i en grenseoppgang mellom disse ytterpunktene i den meldingen han har varslet for Stortinget? Det vil jeg gjerne ha svar på. 




Til slutt vil jeg vise til at det i debatten er gjort klart både fra Venstres og Høyres talere at man subsidiært vil stemme for Kristelig Folkepartis fordeling innenfor rammen, og jeg ber om at man legger opp voteringen slik at det blir mulig. 




Mens jeg har ordet, vil jeg også si at slik statsrådene og komiteens leder har formulert seg når det gjelder intensjonen og støtte til intensjonen i forslag nr. 1, kan vi som forslagsstillere gjøre det om til et oversendelsesforslag. 




 Presidenten vil etterkome oppmodinga om ei slik voteringsrekkjefølgje. 




 Vi lever i omskiftelige tider, og det slår til og med inn i Det norske storting ved at roller har en tendens til å skifte. Jeg har med interesse registrert at i denne debatten har Fremskrittspartiets utenrikspolitiske talsmann argumentert for at Norge må frigjøre seg fra USA i utenrikspolitikken, mens en SV-statsråd har argumentert meget varmt og entusiastisk for det motsatte standpunkt, nemlig at det viktigste hensynet i norsk utenrikspolitikk er at vi ikke må irritere USA. I forrige stortingsperiode vil jeg tro at det hadde innbrakt ham karakteristikken «puddel» fra hans partileder som da var SVs talsperson i utenrikskomiteen. Men rollene skifter, og tidene skifter. 




Den viktigste grunnen til at jeg bad om ordet var allikevel statsråd Solheims forsvar for prioriteringen av Latin-Amerika fra den nåværende regjering. Statsråden sa at den ideologi som ligger til grunn for dette, heter demokrati. Det er en kreativ form for språkbruk, og en meget uhensiktsmessig form for språkbruk. «Demokrati» er ikke et veldig presist begrep, og det er heller ikke begrepet «ideologi». Presisjonsnivået blir drastisk mye lavere i begge begreper hvis man setter likhetstegn mellom dem. Demokratiet som styreform er ikke i noen meningsfull betydning av begrepet en ideologi. 




Da må jeg nok si at jeg har vesentlig større sans for Winston Churchills berømte utsagn om demokratiet – det var skrevet midt under den andre verdenskrig: Det eneste som kan sies til fordel for demokratiet som styreform, er at alle alternativer er enda verre. Det høres kynisk ut, til gjengjeld er det en meget realistisk måte å begrunne demokratiet på, som er langt å foretrekke fremfor den form for entusiasme som jeg hadde følelsen av at statsråd Solheim la til grunn for sin definisjon av begrepet. 




Det ville ikke være klokt, etter mine begreper, å la norske preferanser i utviklingspolitikken styres av den til enhver tid foreliggende grad av begeistring hos utviklingsministeren for enkeltpolitikere eller partier i de land man skal rette utviklingshjelpen inn mot. Det vil gi en konjunkturbundethet som ikke kan være tjenlig verken for Norge eller for de land som tar imot slik utviklingshjelp. 




 Det er i og for seg ikke overraskende for meg at representanten Tybring-Gjedde savner meg i en del diskusjoner. Jeg må berolige ham med her i dag at jeg vil ikke være i stand til å tilfredsstille eller lege det savnet på noe vis. 




Jeg har respekt for at debatten her i Stortinget er en debatt mellom opposisjon og regjering. Vi har tatt imot både merknader i innstillingen og innlegg her med interesse og med respekt. Men det undrer meg, må jeg få lov til å si, at ikke andre representanter på borgerlig side føler seg inspirert til å mene noe om det innlegget representanten Tybring-Gjedde framførte. 




For det første fant jeg at det stod i sterk kontrast både i tone og innretning til de normalt ganske sindige innleggene vi får fra representanten Høglund, som er talsperson for Fremskrittspartiet. Men det får nå være variasjoner innenfor alle partier. Jeg tror at vi, representanten Tybring-Gjedde og jeg, har ganske ulik forståelse av hva det vil si å ha mot når det gjelder å drive utenrikspolitikk. Jeg tror vi har et ganske ulikt syn på hva det vil si å være elite når det gjelder å drive utenrikspolitikk, og fremme et syn som etter mitt skjønn uttrykker en vestlig elitistisk holdning til økonomi og fordeling, utenrikspolitikk og rettferdighet i vår verden. Jeg kan være helt tydelig på at Norge skriftlig, muntlig, direkte og fra alle talerstoler har vært kritisk så det holder overfor Robert Mugabe i Zimbabwe og avbrutt den statlige bistanden. Vi har vært tydelige i IAEAs styre, bilateralt og i alle fora når det gjelder Irans atomprogram. Vi er også helt tydelige når det gjelder alle typer hatkampanjer og hatargumentasjon. Det siste mener jeg at representanten Tybring-Gjedde bør tenke på selv, i den ganske oppsiktsvekkende analysen han gav når det gjaldt befolkningsutviklingen, hvor han la ansvaret for en økende befolkning på visse religioner og visse kulturer. Det gjennomført i praktisk politikk mener jeg vil være et skremmende bilde. 




Så vil jeg si til representanten Sahl at han kommer med mange gode innlegg når det gjelder nordområdene, som jeg verdsetter. Hans engasjement for korridoren i Narvik er ektefølt, og jeg skal følge det opp. Situasjonen i 2006 var et plutselig behov for over 30 mill. kr for å gjennomføre et forsøksprosjekt midt i perioden. Det hadde vi ikke budsjettmidler til, og vi var nødt til, på grunn av prosjektets manglende kvalitet, å si nei til det. Jeg registrerer at det nå handler om at en samlet opposisjon går sammen om å bevilge 2 mill. kr til det formålet. Det er uvisst for meg om det er nok til å gjennomføre prøve, men vi skal vurdere situasjonen. 




Så må jeg si at representanten Sahl ved flere anledninger har stått med nordområdedokumentene og sagt at her er fine ord, men ikke noe innhold – og vært meget kritisk til det. Det respekterer jeg, men jeg har ikke funnet noe annet i Kristelig Folkepartis alternative budsjett enn de 2 mill. kr til denne korridoren. Jeg kunne ønske å få et svar på dette: Hvor er det store løftet i penger – i kroner og øre – på nordområdesatsingen i budsjettinnstillingen fra Kristelig Folkeparti? Jeg har i hvert fall ikke fått det med meg. 




 Utenrikskomiteens leder, representanten Akselen, ønsket at vi kunne gjøre om noen av forslagene til oversendelsesforslag. 




Når det gjelder forslag nr. 1, har allerede representanten Høybråten sagt noe om det, og vi deler den oppfatningen. Allikevel må jeg få lov til å si at vi er litt usikre på om enigheten er så fullkommen som det kanskje her ble fremlagt. Det får vi se på. Vi føler vel at det på sett og vis er en avstand, men vi vil gjerne se Regjeringens vilje til å komme oss i møte. 




Forslagene nr. 3 og 6 er vi innstilt på å gjøre om til oversendelsesforslag. 




 Jeg er glad for at Kristelig Folkepartis negative holdning til det som har vært lagt fram av Regjeringen, nå har snudd til en positiv grunnholdning, og at vi da kan være enige om at det er veldig bra det som skjer her i dag. 




Det er ikke riktig at det ikke er første gang – det 

er

 første gang vi har oppnådd 1 pst. av BNI i bistand. Den 1 pst. som ble nådd på 1980-tallet, ble nådd på et helt annet beregningsgrunnlag, som overhodet ikke kan sammenliknes med det vi har i dag. Når jeg ikke har brukt tiden på å tilbakevise det, er det i respekt for Reidun Brusletten. Hun utrettet store og viktige og flotte ting i norsk bistand. Hvorfor i all verden skal jeg bruke tiden min på å dokumentere at det som skjedde da, er noe helt annet det som skjer nå? 




Jeg var på et møte med Reidun Brusletten nettopp, hvor hun til og med bad forsamlingen be for meg! Jeg synes det var flott. La oss ikke få en slik meningsløs krangel mellom folk i denne forsamling som på de grunnleggende spørsmål, egentlig er helt enige – i kontrast ikke minst til Fremskrittspartiet. 




Tjæresand har jeg aldri noensinne uttrykt en eneste positiv holdning til. Tvert imot, jeg har uttrykt mange kritiske spørsmål til Statoils valg om å satse på tjæresand i Canada. Det vil jeg fortsette med å gjøre. Derimot er det slik at når kanadiske myndigheter nå forsøker å utvikle karbonfangst og -lagring som svar på den kritikken som kommer mot tjæresandutvinning, er det en positiv respons som også kan gi Canada og Norge ting å samarbeide om – for karbonfangst og -lagring er en viktig teknologi å utvikle for verden, enten den brukes på tjæresand eller på kull eller olje. 




Representanten Tybring-Gjedde snakket om folkevekst. La meg da bare si at det er en velprøvd oppskrift på å redusere folkevekst i verden – den har virket alle steder – og det er utvikling. Alle steder hvor man får til utvikling – ikke minst utvikling når det gjelder kvinner – utdanning, kunnskap og økonomisk framgang, synker folketallet som en stein. Og det spiller ingen rolle om det er i land med kristne, jøder, muslimer, hinduer, buddhister, sikher eller hva det måtte være – det virker alle steder. Og det er akkurat den oppskriften som Fremskrittspartiet da motsetter seg gjennom sin praktiske politikk. 




Så til slutt til Inge Lønning. Jeg klarer virkelig ikke med min beste vilje å forstå at det er så vanskelig for Høyre å uttrykke glede over det som skjer i Latin-Amerika – en bred bevegelse i land etter land. Små, elitistiske eliter og militærdiktaturer som har styrt nesten alle land i Latin-Amerika de siste ti årene, erstattes nå av bredt forankrede demokratiske prosesser, som igjen bringer urbefolkningsrepresentanter, kvinner, fagforeningsledere og katolske biskoper til makten. 




Churchills viktigste bidrag under den annen verdenskrig – siden det er blitt trukket fram – i tillegg til å stå fast i 1940, var at han, mer enn noen annen, formulerte hva konflikten handlet om. Han formulerte den annen verdenskrigs ideologi, nemlig demokrati og menneskerettigheter. Det førte rett inn i FNs menneskerettighetserklæring i 1945, og det førte til avkoloniseringen. Det var ikke lenger mulig å opprettholde kolonistyret som følge av den ideologi som Winston Churchill mer enn noen annen hadde formulert, selv om han var i allianse med Stalin og andre under annen verdenskrig. Så jeg fastholder: Demokrati er en meget viktig ideologi, og ikke minst Churchill har bidratt til dens spredning i verden. 




 Jeg vil først takke utenriksministeren for hans imøtekommenhet når det gjelder New Corridor. Jeg skal være like raus og si at jeg tror at vår utenriksminister har et sterkt engasjement for New Corridor, men det har stått i stampe i en periode. Den perioden startet da engasjementet stoppet opp fordi man ikke fikk statlig støtte til å videreføre korridoren. Mitt poeng er at en gruppering av dem som var engasjert i startfasen – pluss fylkeskommunen pluss Jernbaneverket – i forrige uke hadde et møte, der de sa at vi går i gang og ser om det er mulig å svare på utenriksministerens krav til oss. Men da trenger de midler, og så vidt vi har fått oppgitt, er disse i størrelsesordenen 2 mill. kr – 3 mill. kr. Vi fant 2 mill. kr som vi kunne legge inn, og en samlet opposisjon står bak det. 




Når så utenriksministeren utfordret meg på innholdet i nordområdesatsingen totalt sett, står jeg fast på det jeg har sagt. Jeg har gitt ros til utenriksministeren for et sterkt engasjement for nordområdene på det utenrikspolitiske området – det har vi all grunn til å være stolte av – men de øvrige ministrene som var med i Tromsø, ser vi veldig lite til, og vi ser lite av det i de øvrige budsjettene. 




Når utenriksministeren etterlyser Kristelig Folkepartis satsing på området, finner man ikke det på Utenriksdepartementets område – der er det en opplisting av hva Regjeringen selv har lagt inn – men man må gå inn i Kristelig Folkepartis alternative budsjett og se på hva vi har lagt inn av midler, f.eks. til infrastruktur i Nord-Norge. Der har det vært en jevn tilbakegang i denne regjeringsperioden, og samferdselsministeren svarer med å si at det ikke lå flere prosjekter i Nasjonal transportplan. Nasjonal transportplan er en retningsgivende rammeplan, og det er stor skuffelse i landsdelen over at det ikke er kommet mer midler til infrastruktur når vi har tidenes satsing på området, ifølge samferdselsministeren. Det er bare ett av de områdene som jeg savner her. 




Jeg har påpekt før at hvis man ser på hva som er prioritert og tatt med i det som er samlet opp på Utenriksdepartementets område, kan man jo spørre seg om seismisk skyting utenfor Troms og Nordland, om tiltak for ulovlig og urapportert fiske, om prosjektering av nytt isgående forskningsfartøy er spesielle nordområdesaker, eller om slepebåtkapasiteten som er vedtatt for lenge siden, om nytt kraftverk i Ny Ålesund, om planleggingsmidler til vegløsninger i Kirkenes er ekstraordinære midler, eller om dette ville ha kommet uansett. 




 Først til utenriksminister Støre som reagerte på tonen i mitt innlegg. Det kan jeg godt forstå. for jeg var litt rask. Det er litt fordi man skal komme seg gjennom et manuskript – jeg hadde faktisk en side igjen som jeg skulle ha vært igjennom også. Jeg skal ikke ta den nå. Men så har vi åpenbart litt sprekere debatter i finanskomiteen, hvor den tonen ikke er så veldig uvanlig, enn man har i utenrikskomiteen. 




Så til utenriksministeren som sier at han er veldig klar på en rekke av de punktene jeg tok opp, i de lukkede fora, i brevs form osv. Det hadde jo vært interessant om den type holdninger også kan gis uttrykk for slik at det tilflyter det norske folk – hva vi faktisk mener om Irans atomvåpenprogram, og hvilke sanksjonsmuligheter vi har dersom Iran utvikler atomvåpen. Men det får vi altså ikke høre noe om, bortsett fra at det kommer til uttrykk i de lukkede rom. 




Så til utviklingsminister Solheim som snakker om reduksjon i befolkningsveksten, og at det skjer gjennom utvikling. Ja, det er helt sikkert riktig, men poenget er at bistand ikke gir utvikling. Bistand gir ikke utvikling – handel gir utvikling. Og dersom vi hindrer handel, får vi ikke utvikling, og befolkningsveksten øker. Ifølge FN, som er yndlingsforumet til denne regjeringen, er altså økningen på 200 millioner mennesker hvert år frem til 2030. Da vil det være 10,8 milliarder mennesker på jordkloden – forutsatt at denne bistanden fortsetter, for jeg regner med at det ligger inne i prognosene. Så det vil altså ikke hjelpe. Da må man sette inn andre tiltak, og da må man tørre å snakke om noen tabuer. Det må man faktisk tørre å gjøre. 




Så til representanten Akselsen som hadde en veldig interessant kommentar. Han sa at nordområdesatsingen ikke bør være et spørsmål om kroner og øre, men om resultater. Det er jo interessant, for nesten hele denne debatten har jo vært om bistanden – det har vært en debatt om kroner og øre, og ikke om resultater. Det er åpenbart at det ikke er så viktig med kroner og øre i nordområdene, men det er veldig viktig med kroner og øre når det gjelder bistand. 




Så til representanten Nybakk som var veldig opptatt av at verdiene, som hun ikke spesifiserte, ikke skulle være kulturrelative, ikke ta hensyn til religion osv. Hun ville ikke kompromisse på dette. Det er vi helt enig i, men da må man spesifisere det. Hva er disse verdiene – ytringsfrihet, likestilling, enkeltmenneskets frihet og sekulære rettsregler? Det er merkelig at representanten Nybakk er veldig for bistand til land som regelmessig, kontinuerlig, bryter disse rettighetene, og for bistand til land som faktisk har dette som en del av sin sharia-lovgivning. Dette er land som får bistand fra Norge, og som regelmessig bryter menneskerettighetene. Istedenfor kunne man sagt helt klart og tydelig: Dette aksepterer ikke vi. Våre skattebetaleres penger skal ikke gå til land som bryter menneskerettighetene helt systematisk. 




 Jeg bad om ordet for å føre samtalen med statsråd Solheim et lite skritt videre. Jeg registrerte at han var nødt til å forlate salen for å frekventere et nominasjonsmøte i et parti som står ham nær. Det har jeg forståelse for, men jeg går ut fra at dette blir brakt til hans kunnskap, slik at vi kan fortsette samtalen ved en senere anledning. 




Jeg registrerte at statsråd Solheim overhodet ikke tok utfordringen når det gjelder SVs forhold til USA, som har gjennomgått en ganske radikal omvendelse – så vidt jeg kan konstatere. Hvis jeg ikke er helt feil orientert, står det fremdeles i SVs partiprogram for inneværende stortingsperiode at USA er den største fare for verdensfreden. Da er det jo et paradoks hvis det viktigste styringssignal for utenrikspolitikken til denne regjeringen er at man skal innrette seg slik at det faller i behag i Washington. Det må vitterlig kunne karakteriseres som et paradoks. 




Når det gjelder statsråd Solheims gjentatte begeistring for Latin-Amerika – det høres jo nærmest ut som om det er en vekkelse på gang over hele det latinamerikanske kontinent – må jeg nok si at det ville vært en fordel med en mindre generaliserende holdning til en politisk virkelighet som er så sammensatt, og som har så mange motstridende tendenser i seg. Jeg tror ikke at øyeblikkets begeistring for maktskifter, uansett hvor på kloden det er, bør styre hvilke land Norge skal konsentrere sin bistandsinnsats mot. Det vil veldig fort kunne føre til tilfeldigheter og svære konjunktursvingninger i norsk politikk. 




Aller sist: Jeg tror ikke slektskapet mellom Winston Churchill og Erik Solheim er direkte iøynefallende. Jeg tror nok fremdeles Winston Churchills holdning var betydelig mer realpolitisk og betydelig mindre idealistisk enn den som preger statsråd Solheim. Det er riktig at Winston Churchill under den annen verdenskrig samarbeidet med Stalin – og det kan være nyttig å minne om begrunnelsen for det. Da Hitler startet sin invasjon i Russland, sa Winston Churchill følgende i Underhuset: Dersom Hitler invaderer helvete, er vi alliert med Satan. Det er en realpolitisk tilnærming som jeg ikke tiltror statsråd Solheim å være i stand til å annamme. 




 Representanten Dagfinn Høybråten har hatt ordet to gonger tidlegare og får ordet til ein kort merknad, avgrensa til 1 minutt. 




 Min korte merknad går på følgende: Man gjør ikke seg selv stor ved å gjøre andre små. 




Jeg synes at vi må kunne fastslå at Norge har hatt 1 pst. av sitt bruttonasjonalprodukt til bistand tidligere, både under arbeiderpartiregjeringer og under ikke-sosialistiske samarbeidsregjeringer. Selvfølgelig var grunnlaget et annet, men det betyr bare at vi var fattigere i 1986 enn vi er nå. Det var derfor atskillig tyngre å nå 1 pst. 




Ellers slutter jeg meg til statsrådens rause omtale av Reidun Bruslettens innsats og den raushet som hun har vist tilbake. Den deler vi. 




Siden statsråd Solheim ikke er her, skal jeg ikke plage utenriksministeren med å svare på det spørsmålet Solheim ikke svarte på. Jeg bare konstaterer at det fortsatt gjenstår et ubesvart spørsmål om hvorvidt Regjeringen vil foreta en skikkelig grenseoppgang mellom klimatilpasningsbistand og det som er en regelrett global tilpasning i forhold til atmosfæretiltak. 




 Fleire har ikkje bedt om ordet til sak nr. 5. 




(Votering sjå side 1240) 





                    
                    
                    

 Ingen har bedt om ordet. 

(Votering sjå side 1249) 





                    

 Ingen har bedt om ordet. 

(Votering sjå side 1250) 

Thorbjørn Jagland gjeninntok her presidentplassen. 





                    

 Stortinget skal nå votere i sakene nr. 1–7. 





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet. Forlanger noen ordet før møtet heves? – Det
                  har ikke skjedd. Møtet er hevet. 





                    
                    
                    

