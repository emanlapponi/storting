 Representanten Åse Gunhild Woie 

Duesund

, som har vært
               permittert, har igjen tatt sete. 

Fra representantene Marianne 

Marthinsen

 og Erling 

Sande

 foreligger søknader om permisjon i tiden fra og med 10.
               desember til og med 12. desember – begge for å delta i den fjortende partskonferansen
               under FNs klimakonvensjon i Poznan, Polen. 

Etter forslag fra presidenten ble enstemmig besluttet: 

Søknadene behandles straks og innvilges. 

Vararepresentantene, for Oslo Khalid 

Mahmood

, og for
                     Sogn og Fjordane fylke Knut Magnus 

Olsen

, foreslås
                     innkalt for å møte i permisjonstiden. – Det anses vedtatt. 

Karin 

Yrvin

 innvelges i Lagtinget for den tid hun
                     møter for representanten Marianne Marthinsen. 

 Khalid Mahmood og Knut Magnus Olsen er til stede og vil ta sete. 

Før sakene på dagens kart tas opp til behandling, vil presidenten foreslå at
               Stortingets møte i dag avbrytes kl. 12.15 for at representantene skal kunne delta ved
               utdelingen av Nobels fredspris i Oslo rådhus. Som en følge av dette vil presidenten
               foreslå at møtet settes igjen kl. 15.30 og fortsetter utover den reglementsmessige
               tid til dagens kart er ferdigbehandlet. Ingen innvendinger er kommet mot dette. – Det
               anses derfor vedtatt. 





                    
                    
                    

 Etter ønske fra kommunal- og forvaltningskomiteen vil presidenten foreslå at
                  debatten blir begrenset til 1 time og 5 minutter, og at taletiden blir fordelt
                  slik på gruppene: 

Arbeiderpartiet 20 minutter, Fremskrittspartiet 15 minutter, Høyre 10 minutter,
                  Sosialistisk Venstreparti 5 minutter, Kristelig Folkeparti 5 minutter,
                  Senterpartiet 5 minutter og Venstre 5 minutter. 

Videre vil presidenten foreslå at det blir gitt anledning til replikkordskifte på
                  inntil tre replikker med svar etter innlegg av hovedtalerne fra hver partigruppe
                  og fem replikker med svar etter innlegg fra medlemmer av Regjeringen innenfor den
                  fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (komiteens leder): Regjeringa har lagt fram et ekspansivt statsbudsjett med mange
                  tiltak for å stimulere økonomien. Kommunesektoren blir også betydelig styrket.
                  Samlet realvekst for sektoren utgjør 8,4 milliarder kr neste år, som er 28,6
                  milliarder kr høyere enn i 2005. Videre legges det til grunn at kommunesektoren
                  får en lønns- og priskompensasjon på om lag 13 milliarder kr – det er også verdt å
                  merke seg. 

Mange andre satsinger virker også positivt inn på den lokale velferden, f.eks.
                  økningen i statens bidrag til ressurskrevende tjenester, som utgjør hele 1,3
                  milliarder kr på to år. Rentekompensasjonsordningen for skolebygg, svømmehaller og
                  kirkebygg er også veldig viktig. 

Fra årsskiftet legges inntektsutjevningen om, slik at de økonomiske forutsetninger
                  kommunene imellom blir mer rettferdig. Det merkes også positivt mange steder.
                  Samtidig vet vi alle at mange kommuner står midt oppe i en utfordrende situasjon
                  når de i disse dager skal sy sammen 2009-budsjettene. Det er forskjellige grunner
                  til det – ikke minst at finanskrisen også rammer kommunesektoren. Men nå skal vi
                  sammen se mulighetene. 

I de fleste kommuner og fylkeskommuner trengs små og store investeringer og
                  vedlikeholdsarbeid innenfor viktige velferdsområder. Behovene er store, mange
                  planer er klare, og mange planer er nesten klare. I Regjeringas varslede
                  finanspolitiske tiltakspakke som kommer tidlig på nyåret, vil nettopp
                  ekstraordinære tiltak i kommunesektoren stå helt sentralt. Dette vil gi dobbel
                  gevinst. Vi får gjort noe med utbyggings- og vedlikeholdsbehovet, og slik sett
                  bedret velferdstilbudet, samtidig som sysselsettingseffekten kommer raskt. Det er
                  viktig, veldig viktig, for finanskrisen rammer urettferdig. Et mindretall må bære
                  de største byrdene ved at de mister jobben og opplever økonomisk utrygghet, mens
                  flertallet fortsatt har arbeid og inntekt. Derfor er det så viktig at vi hele
                  tiden gjør det vi kan for at færrest mulig mister jobben, og at de som blir
                  arbeidsløse, raskest mulig får mulighet til nytt arbeid. 

Flest mulig jobber må opprettholdes, enten det er i offentlig sektor, i
                  byggebransjen eller ellers i arbeidslivet. Vi må være like opptatt av
                  omsorgsarbeider Per som bygningsarbeider Kari. Jeg føler meg sikker på at
                  Regjeringa vil sørge for god dialog med både kommunene og fylkeskommunene, direkte
                  og gjennom KS, for å sikre at tiltakene i pakken blir mest mulig effektfulle. 

Mens vi ser effekten av Regjeringas øvrige finanspolitiske tiltak, rigges den
                  offentlige ekstraordinære satsingen opp i høyt tempo. Om få minutter møter
                  statsministeren de parlamentariske lederne i de rød-grønne partiene og de
                  parlamentariske lederne i de andre partiene her på Stortinget for å få innspill på
                  hvordan den finanspolitiske tiltakspakken bør innrettes. 

I innstillingen viser vi i de rød-grønne partiene til at mange lokalsamfunn vil
                  kunne miste arbeidsplasser som følge av krisen, og at vi i den sammenheng avventer
                  Regjeringas varslede pakke med ytterligere tiltak. Vi som utgjør komiteens
                  flertall, er opptatt av å se på lokalsamfunn i hele landet, og hvordan vi kan
                  bidra best der det trengs. Om vi ikke er med de borgerlige partiene i
                  innstillingen på å trekke fram Karmøy spesielt, betyr det på ingen måte at vi ikke
                  er opptatt av situasjonen på Karmøy. Det vet nok også mindretallet, sjøl om det
                  ikke har kommet spesielt til uttrykk når de har blitt intervjuet av lokalmediene.
                  Gjør gjerne forslaget om til et oversendelsesforslag – det støtter vi. 

Vi har gjort flere vurderinger rundt situasjonen i Nord-Troms, særlig knyttet til
                  kommuneøkonomien og sammenlikningen med Finmark. Vi er sterkt opptatt av å ha et
                  finansieringssystem for kommunene, som skal framstå som mest mulig rettferdig. Et
                  godt bidrag til et mer rettferdig system i nord er at alle kommunene i
                  tiltakssonen nå behandles likt innenfor småkommunetilskuddsordningen. Så ber vi
                  Kommunal- og regionaldepartementet fortsatt følge nøye med på situasjonen for
                  kommunene i tiltakssonen i Nord-Troms. Det er et viktig signal som jeg føler meg
                  sikker på at statsråden vil ta på alvor. 

Komiteens flertall – alle unntatt Fremskrittspartiet – mener det er viktig å sikre
                  samisk som et levende og kulturbærende språk i framtida. Jeg er derfor glad for at
                  det i budsjettet legges opp til å utvikle en handlingsplan for samisk språk. Vi
                  støtter Regjeringa i at det bevilges 5 mill. kr til Sametinget til dette formålet. 

Vi står nå midt oppe i store utfordringer når det gjelder innvandring, og vi skal
                  bosette kanskje opp mot 8 000 nye landsmenn til neste år. Derfor er det viktig at
                  vi nå har fått styrket integreringstilskuddet som kommunene mottar. 

Jeg vil videre trekke fram den kraftige styrkingen og forbedringen av
                  bostøtteordningen som er foreslått. Det er det som gleder meg aller mest i
                  budsjettet. 

Helt til slutt vil jeg takke komiteens medlemmer for effektivt og godt samarbeid
                  også i denne budsjettprosessen. Godt komitésamarbeid er viktig om uenigheten av og
                  til er stor, men innimellom skader det heller ikke at vi står sammen om viktige
                  satsinger. 

 Det blir replikkordskifte. 

 Lenge før dette budsjettet blir vedtatt i Stortinget, er makrotallene, ikke minst
                  de makrotallene som angår kommunene, verdiløse i den forstand at finanskrisen har
                  snudd opp ned på det meste, og man vet at skatteinngangen til norske kommuner til
                  neste år kommer til å bli helt annerledes enn det man legger opp til i
                  budsjettdokumentene. 

I den sammenhengen er de aller fleste enige om at kommunene vil være en viktig
                  brikke når det gjelder å bekjempe de negative virkningene av finanskrisen. Hvis
                  man skal gjøre det, handler det om at jo raskere man setter inn tiltak, jo bedre
                  er det, og jo raskere får man effekt. 

Hvorfor ønsker ikke Arbeiderpartiet at vi allerede nå kunne ta i bruk f.eks.
                  vedlikehold av offentlig sektor, som i dag ligger på et lavnivå, for å bekjempe
                  negative effekter av finanskrisen, få flere hender i arbeid og unngå
                  massearbeidsledighet til neste år? 

 Allerede om 20 minutter møter statsministeren Per-Willy Amundsens parlamentariske
                  leder for å få innspill når det gjelder tiltak. Vi jobber under høytrykk med en
                  serie tiltak knyttet til å møte de utfordringene som finanskrisen byr på, og vi
                  jobber raskt for å få på plass effektfulle tiltak i kommunesektoren. Men da er det
                  viktig å ha en god dialog med kommunene sjøl. Jeg vet at det allerede i morgen er
                  et konsultasjonsmøte hvor dette er tema. Jeg tror ikke det skal gå langt ut i det
                  nye året før vi er i full gang med viktige velferdsutbygginger i Norge. Så dette
                  går i høyt tempo. 

 Hvis dette er høytrykk og høyt tempo, tror jeg man opererer ut fra litt ulike
                  målestokker. 

Nå har Stortinget hatt statsbudsjettet til behandling i ganske lang tid. Det er òg
                  veldig lang tid siden det ble helt åpenbart at det var byggenæringen som kom til å
                  bli hardest rammet av finanskrisen. Alle vet at en av de beste og mest målrettede
                  løsningene ville være å utvide rentekompensasjonsordningen, kommunenes mulighet
                  for å igangsette arbeid. Lederen av KS sier i dag i Kommunal Rapport at han hadde
                  håpet at det hadde kommet en avklaring når det gjelder rammene rundt det
                  virkemiddelet allerede nå, slik at kommunene kunne starte med å planlegge.
                  Representanten Hagebakken har selv vært ordfører, og han vet utmerket godt at hvis
                  rammene rundt dette ikke blir ferdigbehandlet fra Stortinget før i midten av
                  februar, kan man gå glipp av viktige måneder i dette arbeidet. 

Hvorfor kan ikke Regjeringen støtte opposisjonens forslag og gjøre dette nå? 

 Jeg er sikker på at når tiltakspakken blir presentert – og den vil for
                  kommunesektoren være basert på en god dialog, som vi var inne på, med kommunenes
                  egen organisasjon og direkte med kommunene – vil kommunene raskt evne å benytte
                  seg av de muligheter som den gir. Jeg tror ikke dette vil representere noen
                  forsinkelse, men det representerer en kvalitetssikring av at vi nå gjør de riktige
                  tingene på riktige steder i Norge, slik at vi får «effektfulle tiltak», som jeg
                  sa. 

Vi har gjennomført en serie andre tiltak, ikke minst for å få renta ned. Og er det
                  noe som er svært viktig for byggebransjen og for kommunesektoren, er det nettopp
                  at renta går ned. Og renta går ned! 

 Representanten fokuserte i sitt innlegg på at det ikke bare var bygningsarbeideren
                  som kan risikere å stå uten arbeid, men òg omsorgsarbeideren. Her er vi litt ved
                  sakens kjerne, for i de norske kommunene i dag handler det òg om den driften som
                  de har lagt opp til med det utgangspunktet en hadde da budsjettet ble lagt fram.
                  Mange kommuner ser at en ikke kan ha den driften, ikke det antall lærere og ikke
                  det antall omsorgsarbeidere som en hadde planlagt. Altså kutter de nå. 

Og så til situasjonen: Vi bør unngå at kommunene kutter nå. Ser ikke
                  representanten og regjeringspartiene at det er nødvendig å gjøre noe nå når det
                  gjelder dem som allerede er i arbeid i kommunene, slik at en unngår kutt, og slik
                  at det ikke blir fram og tilbake. Er det ikke klokt å gjøre noe nå i saldert
                  budsjett og gi garantier om at skattesvikten vil bli kompensert? 

 Jeg ber om forståelse for at jeg ikke kan utbrodere hva som vil ligge i en slik
                  tiltakspakke. Det har også den enkle forklaring at den på ingen måte er klar ennå.
                  Men det lå i det jeg sa, at jeg mener vi må være like opptatt av omsorgsarbeideren
                  som av bygningsarbeideren, og at vi må gjøre vårt ytterste for å unngå uheldige
                  kutt. 

Jeg forstår at kommunene i disse dager har en vanskelig situasjon, for vi kan ikke
                  si konkret hva dette vil innebære. Men er det noe kommunestyrene rundt omkring
                  skal vite, er det at det ikke finnes noen bedre lagspiller når det gjelder
                  offentlig velferdsutbygging, og når det gjelder å ta vare på de unge og de gamle,
                  enn den rød-grønne regjeringa. 

 Replikkordskiftet er avsluttet. 

 Det er åpenbart at det budsjettet som Stortinget skal ta stilling til i dag, ikke
                  minst på kommunesektoren, allerede er utdatert lenge før det blir vedtatt. Det er
                  nettopp fordi situasjonen ute i den virkelige verden har endret seg dramatisk som
                  følge av finanskrisen. Alle tallene på makronivå i budsjettet er urealistiske og
                  ganske vanskelige å forholde seg til for norske kommuner. 

Allerede nå får vi beskjed fra det ganske land – fra Kommune-Norge der ute – om at
                  det må kuttes hardt i budsjettene. Dette er faktisk basert på de tallene som
                  allerede ligger i statsbudsjettet – tall som Fremskrittspartiet understreker
                  allerede er gått ut på dato. I tillegg vet man at skatteinngangen til neste år
                  kommer til å bli langt lavere enn det statsbudsjettet legger opp til, og vi vet at
                  den såkalte inntektsøkningen til kommunene de siste årene – som Regjeringen er
                  veldig opptatt av å skryte av – er hentet inn av kostnadssiden. Det er før man tar
                  hensyn til de økte pensjonsutgiftene og de økte renteutgiftene som norske kommuner
                  opplever, og da sier det seg selv at norske kommuner står overfor en dramatisk
                  situasjon i 2009. 

Fremskrittspartiet er vel det eneste partiet som klart og tydelig har signalisert
                  et stort behov for økt satsing på kommunesektoren i 2009. Det gjør vi ved å øke
                  direkte øremerkede midler til eldreomsorg til 1 milliard kr og 700 mill. kr til
                  grunnskoleopplæring, vi tredobler rentekompensasjonsordningen, og ikke minst
                  legger vi inn 3 milliarder kr ekstra til kommunene for å igangsette tiltak på
                  vedlikeholdssiden, som kan settes i gang fra 1. januar 2009 – delvis fordi vi har
                  en situasjon med et enormt etterslep i norske kommuner når det gjelder
                  vedlikehold, anslagsvis 143 milliarder kr, men også for straks, og så tidlig som
                  mulig, å møte nedgangen i bygg- og anleggsbransjen. Her var det mulig å gjøre noen
                  grep for Regjeringen. I stedet sitter Regjeringen på hendene og gjør svært lite,
                  og den har signalisert at det vil komme noen tiltak en gang til neste år. 

Fremskrittspartiet styrker også utbygging av sykehjem. Vi legger inn 2 milliarder
                  kr ekstra i vårt alternative statsbudsjett for å få fortgang i utbygging av
                  sykehjemsplasser og omsorgsboliger. Her ligger også Regjeringen langt etter. 

Samtidig vil jeg på vegne av Fremskrittspartiet understreke at vi er relativt lei
                  oss for at Regjeringen og regjeringspartiene ikke har fulgt opp lovnadene i
                  kommuneproposisjonen med hensyn til å likebehandle kommuner i Nord-Troms og i
                  Finnmark med hensyn til tiltakssoner. Ja, man gjør det når det gjelder
                  småkommunetilskuddet, men man har ikke fulgt opp når det gjelder Nord
                  Norge-tilskuddet, og det er vel mange i Nord-Troms som rett og slett oppfatter
                  dette som et løftebrudd. 

Vi har også andre sider ved budsjettet som er svært spesielle å forholde seg til.
                  Regjeringen sier at det til neste år vil komme 15 000 asylsøkere til Norge – samme
                  tall som vi mest sannsynlig kommer til å oppleve i inneværende år. Dette er jo en
                  følge av at denne regjeringen fører en uansvarlig asylpolitikk og i realiteten har
                  mistet kontrollen over asylområdet. 

Vi ligger på europatoppen når det gjelder hvor mange asylsøkere Norge tar imot pr.
                  innbygger, og vi har hatt den største asylveksten i verden. Regjeringen
                  signaliserte i begynnelsen av september en såkalt innstrammingspakke, som faktisk
                  SV valgte å ta dissens på. Men så langt ser man ingen virkninger av den såkalte
                  innstrammingen – snarere tvert imot. Regjeringen viser jo selv at når den legger
                  opp til at det skal komme 15 000 asylsøkere også til neste år, har den sett bort
                  fra at disse såkalte innstrammingene vil ha noen reell virkning. 

Derfor har vi en politikk i dag som i praksis legger Norge åpent for lykkejegere.
                  Selv om man i godhetens navn gjerne omtaler de menneskene som kommer til Norge og
                  søker asyl, som flyktninger, vet vi at det overhodet ikke er tilfellet. Kun et
                  sted mellom 10 og 15 pst. av dem som søker asyl i Norge i dag, oppfyller kravet
                  til flyktningstatus etter Flyktningkonvensjonen. Det er altså slik at det store
                  flertall av dem som kommer til Norge, ikke er flyktninger, men mennesker som
                  dessverre misbruker asylinstituttet, og dermed også er med på å undergrave det. 

Dette fører også til at den store budsjettvinneren i årets budsjett er
                  utlendingsområdet. UDI alene får en økning neste år på 134 pst. – en ganske
                  fantastisk økning. Men det skyldes altså ene og alene at norsk asylpolitikk har
                  blitt et nasjonalt mesterskap i misforstått snillisme, og at man ikke har tatt de
                  grepene som er helt nødvendige for å føre en realistisk, fornuftig og ikke minst
                  langsiktig asylpolitikk som er bærekraftig. 

Denne politikken har ført til at en rekke kommuner der ute blir totalt overkjørt
                  når det nå opprettes nye asylmottak over en lav sko. Jeg skal ta ett eksempel. 

I Bodø kommune blir det nå opprettet et nytt asylmottak. Opprettelsen av dette
                  asylmottaket gjennomføres så raskt at det nærmest er norgesrekord i
                  saksbehandlingstid i en norsk kommune. På tre dager skal administrasjonen i Bodø
                  kommune ta stilling til bruksendring, slik at asylsøkerne kan flytte inn allerede
                  førstkommende mandag. Og for å få det til fraviker man kravet i plan- og
                  bygningsloven om å sende ut nabovarsel. Det kan tyde på at UDI er hevet over norsk
                  lov, og at man i iveren etter å bosette stadig nye asylsøkere velger å overkjøre
                  lover, regler og forskrifter som gjelder for alle andre i dette samfunnet. Jeg
                  oppfatter det også slik at det er i strid med de signalene Regjeringen selv har
                  kommet med når den har sagt at man skal ta større hensyn til innbyggerne og til
                  kommunene når det opprettes nye asylmottak. Men det som nå foregår i Bodø kommune,
                  er nok et eksempel på at kommunen blir fullstendig overkjørt, og innbyggerne i
                  kommunen blir overkjørt. Man hopper rett og slett bukk over plan- og bygningsloven
                  for å få på plass asylsøkere førstkommende mandag. 

Det er lov å løfte blikket og se videre, fordi den politikken som føres på
                  utlendingsfeltet, har noen langsiktige virkninger som denne regjeringen åpenbart
                  ikke er villig til å ta stilling til. Vi har rapporter som viser at etniske
                  nordmenn kan bli en minoritet i eget land i løpet av dette århundret. Beregninger
                  basert på SSBs egne tall viser at Oslo kan få innvandrerflertall før 2029. Dette
                  er store endringer som får store konsekvenser for det norske samfunnet, men jeg
                  registrerer at et samlet storting, med unntak av Fremskrittspartiet, ikke har
                  vilje til å forholde seg til dette faktumet. 

Jeg tror ikke at grunnlovsforsamlingen i 1814 så for seg en slik utvikling for
                  dette landet. Jeg tror heller ikke at motstandsbevegelsen i maidagene i 1945
                  ønsket en slik utvikling. Det vi ser for oss, er en total, grunnleggende endring
                  av det norske samfunnet som det norske folk aldri har bedt om eller på noe slags
                  vis ønsker. 

Jeg tar opp Fremskrittspartiets forslag. 

 Representanten Per-Willy Amundsen har tatt opp de forslagene han refererte til. 

Det blir replikkordskifte. 

 Fremskrittspartiet vil ha en helt annen og uprøvd finansiering av velferden i
                  kommunene våre. Skole- og eldreomsorgskuponger, stort innslag av kommersielle,
                  private tilbydere og velferdsshopping er noen av stikkordene når trygge
                  velferdsgoder skal bli utsatt for Fremskrittspartiets stykkprisfinansiering. Jeg
                  kan opplyse representanten Amundsen om at sosialdemokratiet ikke har noen
                  datostempling. 

Fremskrittspartiets politikk på finansområdet tålte ikke lyset og sprakk i møte
                  med virkelighetens finanskrise. Hva er grunnen til at vi skal tro på at
                  Fremskrittspartiets eksperiment med velferdstjenestene ikke også skal sprekke i
                  møte med den virkelige verdenen? 

 For det første er det overhodet ikke slik at koblingen mellom finanskrisen og
                  Fremskrittspartiet har noen spesiell relevans. Men la den saken ligge. 

Fremskrittspartiet ønsker stykkprisfinansiering av grunnleggende velferdstjenester
                  fordi vi mener at det er en rett for Gudrun på 89 år å få en sykehjemsplass den
                  dagen hun trenger det, og at det er en rett for alle som når skolepliktig alder i
                  Norge, å få en god grunnskole den dagen de står klare for det. Og da skal det være
                  en automatisk finansiering. Det skal være slik at staten skal garantere disse
                  rettighetene. Derfor ønsker vi stykkprisfinansiering og at det ikke skal være slik
                  som i dag, hvor den økonomiske situasjonen i de enkelte kommuner, som nå er blitt
                  veldig vanskelig nettopp på grunn av den sittende regjering, skal være avgjørende
                  for sykehjemstilbudet Gudrun på 89 år og andre opplever å få ute i norske
                  kommuner. Vi mener dette skal være en rett, og at det ikke skal være avgjørende
                  hva slags økonomi den enkelte kommune har. 

 Dette var et innlegg med mange sterke påstander, helt udokumenterte, nemlig at
                  budsjettet var utdatert før vi behandlet det, at det blir opprettet asylmottak
                  «over en lav sko», at eidsvollsmennene ikke var i stand til å se inn i 2008 og at
                  vi kanskje vil få 15 000 asylsøkere. Det siste er jeg for så vidt ganske enig med
                  Amundsen i. 

Men jeg skal gå inn på et område i dette budsjettet som jeg synes er litt
                  interessant, nemlig at Fremskrittspartiet legger inn ganske sterke økninger på
                  mange områder i kommunesektoren. Det er 3 milliarder kr, det er 1 milliard kr, det
                  er 500 mill. kr, osv. Summerer vi dette, blir det ganske mange milliarder. Dette
                  er på mange måter noe nytt fra Fremskrittspartiet, det å øke den offentlige
                  sektoren på denne måten. Og det vil ha noen konsekvenser for sysselsettingen, for
                  det vil bli mange nye ansatte innenfor kommunesektoren med dette opplegget. 

Jeg har to spørsmål. For det første: Har Fremskrittspartiet regnet på
                  sysselsettingseffekten? Det synes jeg er interessant. Og for det andre: Er dette
                  en permanent omlegging av Fremskrittspartiets politikk, eller gjelder dette bare
                  nå for 2009? 

 For det første var det ingenting av det jeg sa i mitt innlegg, som ikke kan
                  dokumenteres. Og de 15 000 asylsøkerne er noe som Regjeringen selv har dokumentert
                  til fulle. 

Når det gjelder finansiering av offentlig sektor og størrelsen på offentlig
                  sektor, er det selvfølgelig ikke slik at Fremskrittspartiet ønsker noen større
                  offentlig sektor, snarere tvert om. Men vi ønsker å prioritere det som er statens
                  grunnleggende oppgaver. Det er eldreomsorg, det er skole, det er at man har gode
                  velferdstilbud ute i norske kommuner. Og når vi har en situasjon hvor Regjeringens
                  politikk har ført til skrikende mangel på finansiering ute i norske kommuner, må
                  Fremskrittspartiet stille opp og sørge for at vi har en god finansiering av de
                  grunnleggende velferdstjenestene. Det er konsekvensen av Fremskrittspartiets
                  alternative statsbudsjett. 

 Jeg har to spørsmål til Fremskrittspartiet. Det første tok jeg også opp ved
                  forrige anledning det var budsjettbehandling. Da spurte jeg Fremskrittspartiet –
                  uten å få svar – om de ønsker den samme stykkpris for en distriktskommune som
                  Utsira, med 216 innbyggere, som for Oslo, når det f.eks. gjelder en plass i
                  eldreomsorg eller i skole. Jeg vil gjerne ha et svar: Ja eller nei – er det samme
                  pris, eller er det lagt inn distriktstilskudd for de grisgrendte kommunene våre? 

Så det andre spørsmålet. Det synes nokså uklart for meg hva Fremskrittspartiet
                  mener om kvoteflyktninger. På den ene siden sier Fremskrittspartiet i
                  innstillingen at de ønsker å gi opphold til dem som trenger beskyttelse. På den
                  andre siden kan jeg ikke se at de går inn for å ta imot så mange kvoteflyktninger.
                  Ønsker Fremskrittspartiet å øke antallet kvoteflyktninger for å være helt sikker
                  på at det er flyktninger som har FNs stempel på at de er mennesker i nød, eller er
                  det en annen politikk som gjelder for kvoteflyktninger for Fremskrittspartiet?
               

Eirin Faldet hadde her overtatt presidentplassen. 

 For det første: Spørsmålet om stykkpris mener jeg at jeg har besvart overfor
                  representanten Tørresdal tidligere. Det er selvfølgelig slik at vi ønsker en
                  differensiert stykkpris som tar opp i seg den reelle kostnadssituasjonen ute i
                  norske kommuner, og ikke en generell stykkpris som skal gjelde for hele landet. 

Dernest kvoteflyktninger: Fremskrittspartiet mener at den fremste oppgaven vi har
                  i norsk innvandringspolitikk, er å sørge for at vi har en bærekraftig innvandring,
                  slik at vi ikke tar imot flere innvandrere til Norge enn det vi klarer å integrere
                  på årlig basis, noe denne regjeringen åpenbart ikke har oppfattet. Nettopp derfor
                  vil vi se kvoteflyktninger i sammenheng med den øvrige tilstrømningen av
                  innvandrere fra den ikke-vestlige verden, slik at vi totalt sett har en
                  sammensetning og en mengde innvandrere som kommer til Norge hvert år som er
                  håndterlig ut fra et integreringsperspektiv. Så ja, kanskje vil vi redusere,
                  kanskje vil vi øke antall kvoteflyktninger, men det kommer an på virkningen av den
                  øvrige utlendingspolitikken. 

 Replikkordskiftet er dermed omme. 

 Jeg ser på bildet bak meg at eidsvollsmennene ser alvorlige og bekymret ut. Det er
                  neppe fordi de grubler på hva som ville være asyltilstrømningen til Norge i 2009. 

Men likevel er det et budsjett som diskuteres i dag. Mye av det mer spennende
                  foregår i diskusjonen om hva som skal komme i februar. Opposisjonen mener jo at
                  Regjeringen hadde hatt muligheten til å gi en del tydelige signaler allerede under
                  budsjettbehandlingen i Stortinget, og har også gitt regjeringspartiene mange
                  muligheter til å gjøre det. Jeg tror at mange av dem som allerede har fått
                  permitteringsvarsel i bygg- og anleggssektoren, hadde blitt glade hvis Stortinget
                  før jul kunne ha samlet seg om noen tiltak allerede nå. Det mest åpenbare – og der
                  alle synes å være helt enige når en snakker fra talerstolen – er å utvide
                  kommunenes mulighet til å sette i gang investerings- og rehabiliteringsoppgaver i
                  kommunal sektor. 

KS har her gitt klart uttrykk for at de kan igangsette prosjekter til en verdi av
                  30 milliarder kr i 2009. Opposisjonen har ved flere anledninger kommet med forslag
                  som ville ha imøtekommet noe av dette. I våre alternative budsjetter har vi
                  foreslått å øke låneordningen gjennom rentekompensasjonsordningen. Det kunne også
                  regjeringspartiene ha gjort. Det valgte de ikke å gjøre. Vi har foreslått ikke å
                  kutte i de pengene i rentekompensasjonsordningen som ikke ble brukt i 2008, men å
                  la dem bli overført til 2009. Det kunne også regjeringspartiene ha gjort. Vi har
                  også i innstillingen til salderingsproposisjonen foreslått å utvide låneordningen
                  med 3 milliarder kr. Det kunne også regjeringspartiene ha gjort, men de har valgt
                  å la være. 

Poenget er at det er et bevisst valg, for det er ingen opplysninger som vil komme
                  fram før februar, som vil kunne endre på at det kunne ha vært fornuftig å sette i
                  gang dette nå. Tvert imot tyder alt på at hvis kommunene hadde fått den beskjeden
                  nå istedenfor om to måneder, hadde prosjektet vært to måneder nærmere realisering,
                  og folk som i dag har fått permitteringsvarsel, hadde vært to måneder nærmere å
                  komme i arbeid. Og det er regjeringspartiene, som har flertall i denne salen, som
                  har ansvaret for at det ikke blir gjort. 

Budsjettet for 2009 for kommunesektoren er det vanskelig å si eller spå mye om,
                  fordi det bygger på mange faktorer som sannsynligvis kommer til å endre seg i
                  løpet av året. Når det gjelder usikkerhetsfaktorene, er det likevel klart at dette
                  er et budsjett som igjen er et nøkternt budsjett for kommunesektoren for neste år.
                  På samme måte som det har vært det i 2007 og 2008 – hvis skatteanslaget holder. 

Regjeringspartiene pleier å slå seg på brystet og si at de har gitt mer penger til
                  kommunene enn det som de lovet i kommuneproposisjonen. Det er en sannhet som også
                  har en annen side, nemlig at inntektene og kostnadene i 2008 har endret seg ganske
                  betydelig siden kommuneproposisjonen ble lagt fram. Så det regjeringspartiene
                  egentlig burde ha gjort, hvis de skulle ha vært ærlige i forhold til utviklingen i
                  2008, var å videreføre at kommunene skulle få beholde de økte skatteinntektene for
                  2008 inn i 2009. Det hadde vært korrekt å beholde den milliarden, men da hadde
                  ikke regjeringspartiene kunnet skryte av at den milliarden kom ekstra. Derfor
                  valgte de å gjøre det slik de gjorde. 

Det som ofte preger diskusjonen rundt kommuneopplegget, er at tall hives ut og
                  skaper et inntrykk av at de norske kommunene har fått en betydelig bedre økonomi
                  de siste årene. Det er ikke korrekt. Selv om 2009 er et år som det er veldig
                  vanskelig å spå om, har man likevel fasiten nå for 2006, 2007 og 2008. Hvis en da
                  sammenligner denne regjeringens opplegg til kommuneøkonomi med den forrige
                  regjeringens, så er det en nesten nøyaktig lik utvikling. På samme måte som under
                  den forrige regjering, er det selvfølgelig også for denne regjeringen
                  konjunkturene som er det mest avgjørende for kommunenes økonomi. Da vil jeg vise
                  til Teknisk beregningsutvalgs rapport fra november – og nå snakker vi om
                  inntektene totalt, fordi en ofte har hatt diskusjon i denne sal om de frie
                  inntektene. Det er klart at de frie inntektene er avgjørende for hvordan kommunen
                  opplever handlingsrommet, mens inntektene totalt er det som er avgjørende for
                  tjenestetilbudet i kommunene. Hvis en ser på side 16 i kolonne 3 i Teknisk
                  beregningsutvalgs rapport for november, ser en at utviklingen i inntektene totalt
                  i forrige regjeringsperiode viste en vekst på 4,2 pst., mens utviklingen i
                  inntektene totalt under denne regjeringen viser en vekst på 4,3 pst. Hvis en ser
                  på kommunesektorens andel av bruttonasjonalproduktet, er andelen nesten nøyaktig
                  lik. 

Det som må være en dom over denne regjeringens kommuneøkonomipolitikk, er at den
                  økonomiske veksten var en engangssatsing i 2006. Jeg tror kanskje at den nåværende
                  kommunalministeren, når hun ser litt tilbake, tenker at det ikke var det klokeste
                  denne regjeringen har gjort, å velge å gi så mye av satsingen ett år istedenfor
                  kanskje å gi litt mindre penger i 2006 all den tid skatteinngangen så ut til å bli
                  så god, og heller gi noe mer i 2007 og 2008. For det som en da opplevde – i
                  motsetning til under den forrige regjeringen da en hadde en mer jevnere vekst –
                  var at kommunene la opp til en voldsom vekst i utgiftsnivået i 2006 som fortsatte
                  inn i 2007, mens inntektene ikke fulgte med. Det betyr at kommunesektoren nå, i
                  forhold til i 2005, står dårligere rustet til å møte de tøffe tidene, bl.a.
                  gjennom at resultatet nå er på 1 pst. Det betyr at en ikke har det overskuddet som
                  skal til i litt mer urolige tider, mens man i 2005 lå godt over målsettingen på 3
                  pst. 

Men det er å snakke om historien. Framover vil det bli mye diskusjon om
                  kommunesektorens økonomi i 2009. Her er også opposisjonen rede til hele veien å
                  diskutere med Regjeringen hvilke tiltak som skal til for også å bruke
                  kommunesektoren for å holde sysselsettingen oppe i Norge, spesielt gjennom bygg-
                  og anleggssektoren. 

Hvis vi skal se utover det årlige budsjettet, og se på hva det er som er
                  utfordringen for sektoren hvis en ser over tid, er etter vår oppfatning
                  kommunesektorens største utfordring i årene framover i større grad å kunne ta del
                  i å løse velferdssamfunnets oppgaver. Jeg tror at når Bjarne Håkon Hanssen nå
                  jobber med samhandlingsreformen, kommer hans største problem til å være at han kan
                  finne gode løsninger for samhandling mellom sykehusene og kommunene for de store
                  kommunene, men ikke for de små. 

Når en ser på utfordringene i barnevernet, ser en at den største utfordringen der
                  er at barnevernsbarn blir kasteballer mellom stat og kommune, der det blir en
                  krangel om hvilke paragrafer tiltakene skal gå etter, og hvem som skal betale, og
                  barn sendes til helt andre deler av landet i en veldig vanskelig situasjon. 

Jeg ser at innenfor Nav er en av de store utfordringene at det er for mange
                  regler, for mye fokus på ikke å gjøre feil, istedenfor å gjøre rett og kunne bruke
                  reglene fornuftig. 

Innenfor kollektivtransport er den store utfordringen å samordne kommunenes
                  arealplanlegging med fylkeskommunens kollektivplanlegging. 

På område etter område ser en at det som skal til for å ta et nytt viktig steg for
                  å få en utvikling av velferdssamfunnet vårt, er å få en annen kommunestruktur,
                  større og mer robuste kommuner som kan overta oppgaver både fra fylkeskommunen og
                  fra staten. De erfaringene som en har hatt gjennom forsøksordningen som ble satt i
                  gang under den forrige regjeringen, er entydig positive med hensyn til at den type
                  løsninger gir bedre resultater for brukerne. Det å starte en diskusjon om hvorvidt
                  kommunestrukturen skal skje ut fra tvang eller frivillighet, er da etter min
                  mening en helt feil måte for Stortinget å tilnærme seg det problemet på. Jeg tror
                  den store diskusjonen i neste periode på dette området må bli å få til en
                  oppgavefordeling mellom stat og kommune som innebærer et betydelig sterkere
                  lokaldemokrati, betydelig flere beslutninger som flyttes lokalt, og større frihet
                  til å finne de gode løsningene lokalt der folk bor. Før vi i denne sal manner oss
                  opp til å gjøre det, kommer vi ikke videre i denne sektoren. 

Jeg vil ta opp de forslag som Høyre har i innstillingen. 

Høyre vil også støtte forslag nr. 15 – der er vi ved en feil ikke tatt med. 

 Representanten Bent Høie har tatt opp de forslag han refererte til. 

Det blir replikkordskifte. 

 Dette er den siste budsjettdebatten vi har før valget, så mine spørsmål skal
                  handle om kameler, og om man er villig til å komme med noen garantier her. 

Tidligere har Høyre garantert at Fremskrittspartiets finanspolitikk ikke skal få
                  gjennomslag, og på våre områder synes jeg nå det er greit å få avklart tydelig fra
                  Høyres side: Vil Høyre garantere at Fremskrittspartiets innvandringspolitikk, som
                  vi ikke minst fikk demonstrert her nå, ikke får gjennomslag? Vil Høyre garantere
                  at Fremskrittspartiets stykkprissystem, og dermed kraftige angrep på
                  lokaldemokratiet, ikke vil få gjennomslag? Og vil Høyre garantere at Sametinget
                  vil bestå? 

 Som Tore Hagebakken vet, er det ikke min oppgave og heller ikke min myndighet å gi
                  garantier på vegne av verken Høyre eller Fremskrittspartiet, eller å ta
                  regjeringsforhandlinger med Fremskrittspartiet i denne sal. Men jeg kan berolige
                  representanten Hagebakken med at når velgerresultatet gir et flertall på borgerlig
                  side, er Høyre ett av de partiene som kommer til å stå på for å klare å komme fram
                  til gode politiske løsninger sammen med Fremskrittspartiet, Kristelig Folkeparti
                  og Venstre. Jeg kan også garantere Hagebakken at det er løsninger som jeg er helt
                  sikker på kommer til å være betydelig bedre for landet enn de løsningene som den
                  rød-grønne regjeringen representerer. 

På området innvandringspolitikk vet Hagebakken utmerket godt at Høyre har sagt at
                  det for Høyre er uaktuelt å føre en innvandringspolitikk som bryter med
                  internasjonale konvensjoner. Men vi har også sagt at vi tror vi veldig raskt vil
                  kunne bli enig med Fremskrittspartiet om gode innstrammingstiltak som vil endre
                  den politikken som føres i dag. 

 Til grunn for den budsjettbehandlingen som ligger her nå, er jo
                  kommuneproposisjonen og de omfattende endringene av inntektssystemet som ligger
                  der. Høyre har kommentert det i sin innstilling, ikke i sitt innlegg, men Høyre
                  skriver det samme som de skrev i vår, at de ønsker mer på skatt, øke den kommunale
                  skattøren, ha en kommunal selskapsskatt, og at de ønsker mindre utjevning mellom
                  skattesterke og skattesvake kommuner. 

Noen tjener på det, f.eks. Bærum, andre taper på det, f.eks. Åsnes kommune i
                  Hedmark. Kan representanten Høie være så ærlig å bare si at en del av de kommunene
                  som har dårligst tjenestetilbud i dag, ville få enda dårligere tilbud hvis vi
                  hadde gjennomført deres modell? 

 I kommunenes inntektssystem er det mange ulike elementer, både inntektsutjevning
                  og utgiftsutjevning. Høyres inntektssystem bygger også på de samme elementene som
                  Regjeringens system. Vår forskjell er at vi mener at kommunene må få beholde en
                  noe større andel av egne skatteinntekter. Vi mener f.eks. det er feil å forlate
                  målsettingen om at kommunene skal ha 50 pst. av skatteinntektene selv, noe som
                  også er KS' standpunkt. Vi mener også det er feil å forlate målsettingen
                  om at kommunene skal få beholde noe av den verdiskapingen som skjer lokalt,
                  gjennom å beholde en andel av selskapsskatten, som også er KS sitt syn og som også
                  er Næringslivets Hovedorganisasjons syn. 

Men det som burde bekymre representanten Slagsvold Vedum enda mer, er ikke at
                  Høyres syn deles av KS, men at Høyres syn på disse områdene faktisk er en del av
                  Senterpartiets program, som Senterpartiet måtte forlate i forbindelse med Soria
                  Moria-erklæringen. 

 Jeg vil bare følge opp replikken, og jeg skal være enda mer konkret: Ville Åsnes
                  kommune f.eks., som er en veldig skattesvak kommune, få mer eller mindre penger
                  hvis vi hadde vedtatt Høyres opplegg? 

 Hvis Høyres opplegg for neste år eller gjennom disse årene også totalt sett hadde
                  blitt vedtatt, er det helt åpenbart at kommuner som har et dårligere
                  skattegrunnlag, ville hatt noe mindre inntekter, mens kommuner som har større
                  skatteinngang, ville ha beholdt noe mer av pengene lokalt akkurat det året vi går
                  inn i. Det er kommunesektorens prinsipielle syn at slik skal det være, nettopp
                  fordi den lokale politikken også skal ha betydning for kommunens inntekter. Dette
                  er også et prinsipielt syn som Senterpartiet har. Så ja, hvis Senterpartiets
                  politikk og Høyres politikk på dette området hadde blitt gjennomført, hadde Åsnes
                  kommune fått noe mindre penger neste år. 

 Replikkordskiftet er omme. 

 Det er grunn til å legge merke til Amundsens avslutning på replikkordskiftet med
                  Bjørg Tørresdal, som dreide seg om kvoteflyktninger, der han svarte at kanskje vil
                  vi øke antallet, kanskje vil vi redusere det. Hadde han i tillegg lagt til
                  følgende setning: Det er avhengig av hvilken forsamling jeg snakker til, hadde
                  dette vært en flott overskrift på Fremskrittspartiets politikk. Dette er jo
                  populisme i n-te potens! 

2009 er det første året med en forholdsvis omfattende omlegging av
                  inntektssystemet til kommunene. Vi skaper et mer rettferdig inntektssystem for
                  kommunene. Vi introduserer nye tilskuddsordninger, som veksttilskudd,
                  hovedstadstilskudd, Namdalskommunene kommer inn under samme tilskuddet som
                  nordlandskommunene, vi foretar en endring av inntektsutjevningen, der vi trapper
                  opp til 57 pst., og skatteandelen skal reduseres ned mot 45 pst. 

Dette er en viktig omlegging. En av utfordringene når vi legger om
                  inntektssystemet og endrer på grenser, jf. Namdalstilskuddet, er at kommuner som
                  ligger utenfor grensene, med en gang opplever at dette er urimelig, opplever en
                  viss urettferdighet. De har de samme utfordringene, de ligger kanskje akkurat
                  utenfor den grensen vi etablerer, men de har lik struktur på mange måter, og de
                  har de samme utfordringene. Dette er noe vi må være obs på. Dette må vi alltid ha
                  i bakhodet når vi foretar endringer og justeringer av grenser. 

Jeg kan gi ett eksempel. Osen kommune i Sør-Trøndelag faller utenfor
                  Namdalstilskuddet, i og med at den ikke ligger i Namdalen. Dermed opplever de det
                  som urimelig at de kommer vesentlig dårligere ut enn andre kommuner som ligger
                  innenfor grensene, og som da får økt tilskudd. 

Når jeg drar fram dette, er det fordi det er viktig at vi også framover hele tiden
                  er obs på dette, og at vi ser på hvorledes vi eventuelt kan kompensere
                  urimeligheter gjennom bruk av skjønnsmidler . I og med at vi fortsatt
                  opprettholder en stor ordning med skjønnsmidler, er det viktig at vi våger å se på
                  hvorledes vi eventuelt kan rette opp skjevheter som blir skapt på denne måten. Det
                  er min oppfordring både til departementet og også til fylkesmannen at her må en
                  være obs og fange opp urimeligheter som oppstår på grunn av justeringer som har
                  som formål å få til forbedringer av dagens system. 

Det samme ser vi i Nord-Norge når det gjelder tiltakssonen. Det er viktig at vi
                  tar på alvor de kommunene som opplever det som urimelig at de ligger i samme
                  tiltakssone som finnmarkskommunene, men får et vesentlig lavere tilskudd. Vi må
                  hele tiden være på vakt og ta de utfordringene som disse kommunene stilles
                  overfor. Vi har skrevet noe om det i innstillingen, og jeg regner med at
                  departementet også vil følge opp og påse og være i dialog med disse kommunene,
                  slik at det de opplever som urimelig i alle fall kan kommuniseres og eventuelt
                  også gjøres forbedringer eller endringer på. 

Dette budsjettet blir viktig på mange områder, men jeg har lyst til trekke fram
                  bostøtteordningen. Her tar vi et skikkelig løft, en skikkelig forbedring av dagens
                  bostøtteordning. På årsbasis tilfører vi 1 milliard kr. Dette er kanskje et av de
                  aller viktigste fattigdomstiltakene vi kan iverksette. Det er viktig å gjøre bolig
                  overkommelig for en større del av befolkningen, som i dag faller utenfor dagens
                  bostøtteordning, og Regjeringen fortjener ros for at de har tatt dette løftet fra
                  1. juli 2009, med helårseffekt fra 2010. Dette er det mange fattige, mange som
                  lever i en vanskelig situasjon, som vil oppleve som et vesentlig og sentralt
                  tiltak. Det blir fulgt opp. Hvis vi i tillegg kan følge opp med forbedring av
                  husleieloven, som vi holder på med, og også forbedre finansieringsordningen,
                  iallfall øke rammene til Husbanken, er vi i ferd med å utvikle en boligpolitikk
                  som er total, og som er god. 

Jeg ser at det bare er to sekunder igjen, og jeg hadde masse jeg skulle ha sagt,
                  men jeg får i hvert fall holde meg til den klokken som tikker og går, så da sier
                  jeg takk. 

 Kanskje representanten Reikvam kan få sagt litt mer, for nå blir det
                  replikkordskifte. 

 SV-representanten Reikvam har lagt fram ein rapport som han har kalla «Utveier».
                  Dette er utan tvil ein dekkjande tittel, for det Reikvam gjer i rapporten, er
                  febrilsk å leite etter utvegar slik at han kan unngå å modernisere offentleg
                  sektor. 

I rapporten tek Reikvam nemleg til orde for å redusere bruken av konkurranse og
                  anbod. Han har dessverre allereie fått fullt gjennomslag i Regjeringa, der SV har
                  fornyingsministeren. Riksrevisjonens merknader til rekneskapen for budsjettåret
                  2007 er nemleg fulle av kritikk knytt til mangelfulle anbodsprosessar både i
                  departement og i etatar. 

Lat meg ikkje gå i detaljar og kommentere den mangelfulle verkelegheitsforståinga
                  som vert blottlagd i forslaget om at private utøvarar av offentlege tenester, som
                  t.d. skule, skal vere nonprofit. 

Eg vil i staden stille Reikvam følgjande spørsmål: Meiner Reikvam verkeleg at
                  tilsette i privat sektor er dårlegare menneske enn tilsette i offentleg sektor, og
                  i kor stor grad stiller Arbeidarpartiet og Senterpartiet seg bak SVs ideologiske
                  motstand mot tilsette i privat sektor? 

 For det første vil jeg gi ros til Åge Starheim for at han har lest rapporten
                  «Utveier – Samhandlingsmodellen som alternativ til New Public Management», og jeg
                  håper virkelig at alle som er her i salen – det burde vært flere her – leser
                  rapporten på samme måte som Starheim, for den er spennende, den er nytenkende, og
                  den er en invitasjon til debatt. 

Når det gjelder den andre delen av spørsmålet, som går på hva Senterpartiet og
                  Arbeiderpartiet mener, kan ikke jeg svare på det. Representanten får stille
                  spørsmålet til dem. 

Jeg har ikke på noe tidspunkt verken skrevet i rapporten eller sagt noe som helst
                  i retning av at de som jobber i privat sektor, er dårligere mennesker. Starheim må
                  jo ha masse fantasi når han antyder slike ting. 

Det vi har gjort, er at vi har prøvd å reise en ideologisk debatt om hvordan vi
                  skal organisere offentlig sektor, hvilke styringssystemer vi skal ha i offentlig
                  sektor, og vi har lansert en idé som vi kaller Samhandlingsmodellen, som utfordrer
                  dagens styringssystem. 

 Når Høyre møter Arbeiderpartiet i debatter om situasjonen på asylområdet, og Høyre
                  mener at denne regjeringen har liberalisert asylpolitikken, og at det er årsaken
                  til den store tilstrømningen, svarer Arbeiderpartiet at den rød-grønne regjeringen
                  har videreført Høyres asylpolitikk fra Bondevik II-regjeringen. Samtidig har
                  Regjeringen lansert 13 innstrammingsforslag, og SV støtter de fleste av disse. 

Betyr det at SV nå står bak en asylpolitikk som er strammere enn den Bondevik
                  II-regjeringen stod for, eller snakker Arbeiderpartiet usant når de bruker den
                  type argumenter mot Høyre? 

 Asylpolitikken har vi debattert i forbindelse med den nye utdanningsloven, og vi
                  har tidligere gitt uttrykk for at vi oppfatter den loven som et steg i riktig
                  retning. Det er bare et halvt år siden vi behandlet og vedtok den nye loven, og vi
                  har sagt at de konklusjonene som ligger der, er steg i riktig retning på mange
                  vesentlige områder. 

Så må jo Arbeiderpartiet snakke for Arbeiderpartiet, og jeg snakker for SV. Vi
                  skulle nok på mange områder ønske å gå enda lenger i retning av det som jeg vil
                  kalle en liberalisering, eksempelvis skulle jeg ønske at vi tok inn flere
                  kvoteflyktninger. På flere områder ønsker vi å bevege oss noe i retning av det vi
                  har kalt en noe mer human asylpolitikk, men som sagt, de stegene vi tok i
                  forbindelse med loven, var steg i riktig retning, slik som vi ser det. 

 Det er ikke tvil om at det i norske kommuner nå hersker en stor usikkerhet om
                  hvordan økonomien vil se ut neste år. Det er rådmenn som kutter stillinger, det er
                  usikkerhet knyttet til skatteinntektene, og det er usikkerhet knyttet til hvorvidt
                  det kommer driftsmidler til kommunene i tiltakspakken på nyåret. Det fører til det
                  motsatte av det som SV vil i regjering, å øke antall lærere i grunnskolen, nemlig
                  at det blir færre, fordi man kutter, fordi man ser at man ikke har økonomi til å
                  opprettholde den lærertettheten man hadde i 2008. 

Ser ikke representanten Reikvam at det er nødvendig å ta grep nå i saldert
                  budsjett og i budsjettet for neste år som sikrer at kommunene kan legge opp til en
                  videreføring av velferdstilbudet på det nivået vi har hatt i 2008? Ser ikke
                  representanten at de grepene må tas nå? 

 Det var mange påstander i den replikken. 

For det første må jeg si at jeg er fortsatt litt usikker på skatteinntektene for
                  2009. Påstand om at skatteinntektene blir lavere enn det som er anslått i
                  budsjettet, er det godt mulig slår til. Jeg også frykter vel at skatteinntektene
                  for 2009 kan bli noe lavere, men dette vet vi fortsatt ganske lite om, selv om det
                  er grunn til å være noe bekymret på grunn av den økte arbeidsledigheten i tiden
                  framover. 

Budsjettet som det ligger nå, legger opp til en viss realinntektsvekst for
                  kommunene, så i utgangspunktet burde de kunne opprettholde tilbudet på det nivået
                  de hadde i 2008, under de forutsetninger som ligger i budsjettet. Men hvis det
                  fortsetter å endre seg dramatisk, eksempelvis at skatteinntektene går ned
                  sammenliknet med det vi har lagt inn, på grunn av økt arbeidsledighet, er det
                  klart at dette må kompenseres, slik at det ikke får konsekvenser. Men dette vet vi
                  fortsatt veldig lite om. 

 Replikkordskiftet er omme. 

 På samme måte som Regjeringen har varslet at det på nyåret kommer en tiltakspakke
                  mot arbeidsledighet, må det varsles at det kommer en krisepakke for kommunene. 

Det handler om kommunenes evne til å opprettholde dagens tjenestetilbud, dagens
                  barnehagetilbud, skoletilbud, eldreomsorg – alt som er den nære velferden for oss
                  alle. Det haster med at Regjeringen går ut og forsikrer kommunene om at de også
                  tar denne siden av utfordringene på alvor, for kommunene legger sine budsjetter. I
                  kommune etter kommune ser man at det er kutt i viktige oppgaver som helse og
                  skole. Ifølge Kommunal Rapport foreslår halvparten av rådmennene kutt i stillinger
                  fra neste år, og de frykter svikt i skatteinntektene. 

Situasjonen for kommunene er akutt. Det haster med et signal om hva som kommer i
                  denne krisepakken, slik at de kan unngå nedskjæringer. Det må ikke være slik at
                  kommunene sier opp lærere og omsorgsarbeidere. Vi må ikke risikere at bygging av
                  sykehjemsplasser og opprusting av skolebygg utsettes. Kommunene trenger et signal
                  om at: 

svikt i skatteinntektene vil bli kompensert, og at 

det kommer en tiltakspakke for satsing på vedlikehold av skoler, kirker,
                        sykehjem og omsorgsboliger. 

Vi ser en kraftig oppbremsing i økonomien. Sysselsettingen går ned, og ledigheten
                  går opp. Vi må bruke den ledige kapasiteten til å bedre kvaliteten på
                  velferdstjenestene og til å ta igjen vedlikeholdsetterslepet. 

Denne stortingsperioden startet godt når det gjaldt kommuneøkonomien. Så flatet
                  det ut. Nå ser vi en nedgang. Landet trenger økt offentlig aktivitet, ikke
                  redusert. 

De rammer som vi vedtar for kommunesektoren i dag, er ikke nok. Nå må vi ha klare
                  forventninger om at Regjeringen legger fram en tiltaksplan raskt. 

Kristelig Folkeparti er glad for at rentekompensasjonsordningen for skoler og
                  kirkebygg er tilbake, for det er et stort behov for vedlikehold av kirker. Derfor
                  er det positivt at kommunene får en mulighet til å styrke dette arbeidet. I vårt
                  alternative budsjett ville vi hatt langt større rammer, men det er godt at man
                  kommer i gang. Denne ordningen mener vi også burde gjelde nye kirkebygg, slik den
                  gjorde tidligere, for det kan i noen kommuner være mer hensiktsmessig å bygge nytt
                  istedenfor å pusse opp kirkebygg som er i dårlig stand. Vi er skuffet over at
                  regjeringspartiene ikke vil innlemme nye kirkebygg og privatskoler i
                  rentekompensasjonsordningen. Vi får håpe at Regjeringen åpner for dette i ny
                  tiltakspakke. 

Det ble stort flertall for at bygg som mottar midler fra
                  rentekompensasjonsordningen for skoler, kirke og svømmeanlegg, må følge prinsippet
                  om universell utforming. Det er bra og i tråd med den nye antidiskrimineringsloven
                  som sier at universell utforming skal være hovedregelen. 

Jeg er meget godt fornøyd med at et stort flertall i komiteen mener at Innovasjon
                  Norges virkemidler skal innrettes slik at det kan gis tilskudd til investeringer i
                  små utkantbutikker for å gi bygdene tidsmessige butikker med moderne lokaler og
                  utstyr. Regjeringen må derfor nå vurdere om reglene kan endres slik at
                  utkantbutikkene i Merkurprogrammet kan komme innunder Innovasjon Norges
                  investeringstilskuddsordninger. 

Det er viktig med en offensiv og målrettet distriktspolitikk, og det er viktig å
                  gjøre en spesiell innsats for de mest utsatte kommuner og lokalsamfunn gjennom
                  gode velferdsordninger, attraktive lokalsamfunn og næringsutvikling. 

Utkantbutikkene spiller en viktig rolle i småsamfunn, både for å sikre
                  lokalbefolkningen i distriktene tilgang til dagligvarer, og som møteplass og
                  servicesenter for befolkningen. 

Så vil jeg peke på den positive omtalen en samlet komité gir den katolske kirken
                  for den viktige innsatsen kirken gjør for mange arbeidsinnvandrere i Norge.
                  Spesielt for den store gruppen polske arbeidsinnvandrere utgjør kirken en viktig
                  møteplass, der den tilbyr informasjon og sosiale tiltak. Den største gruppen med
                  innvandrere til Norge er polske arbeidsinnvandrere. Vi mener derfor at den
                  katolske kirken må prioriteres når midler til informasjons- og veiledningstiltak
                  for 2009 skal fordeles. 

Kristelig Folkeparti skulle gjerne ha sett at psykiatrimidlene hadde vært
                  øremerket i et år til, for vi har ikke kommet helt i havn med planen. Det er det
                  dessverre ikke flertall for, men vi er glad for at midlene til storbyene blir
                  øremerket, slik komiteen har gått inn for. 

Jeg vil anbefale de forslag som Kristelig Folkeparti er med på. I tillegg vil jeg
                  si at Kristelig Folkeparti støtter forslagene nr. 34, 35 og 36. 

 Det blir replikkordskifte. 

 Representanten Bjørg Tørresdal er ofte opptatt av en human flyktning- og
                  asylpolitikk i sine innlegg. Det er prisverdig. 

Det viktige er ikke hva man sier, man hva man faktisk gjør. Forrige periodes
                  regjeringssamarbeid mellom Høyre, Kristelig Folkeparti og Venstre var vel ingen
                  suksesshistorie for Kristelig Folkepartis innvandringspolitikk, snarere tvert
                  imot. Da var det demonstrasjonstog for en mer human flyktning- og asylpolitikk. 

Bjørg Tørresdal nevnte ikke mye om dette i sitt innlegg nå, men i en replikk til
                  Per-Willy Amundsen fra Fremskrittspartiet tidligere i debatten var Bjørg Tørresdal
                  meget kritisk til bl.a. Fremskrittspartiets flyktning- og asylpolitikk. 

Nå er det snart valg. Det er på tide at kaoset på borgerlig side blir ryddet opp
                  i. Da blir spørsmålet til Bjørg Tørresdal: Ser representanten Tørresdal for seg at
                  det i det hele tatt kan være aktuelt for Kristelig Folkeparti å være støtteparti
                  for en regjering der Fremskrittspartiet får gjennomslag for sin flyktning- og
                  asylpolitikk? 

 Jeg trodde først at jeg skulle få lov til å si noe om Kristelig Folkepartis
                  innvandringspolitikk, som handler om at vi ønsker en human innvandringspolitikk
                  basert på de internasjonale konvensjoner, i tråd med FNs anbefalinger. Det er
                  viktig for meg å si dette. Hvis man går tilbake til sentrumsregjeringen, Bondevik
                  I, og til de siste ti årene, vil man se at det her går en rød linje for en mer
                  human innvandringspolitikk. 

Så til regjeringsspørsmålet: Kristelig Folkepartis landsstyre har sagt at vi
                  ønsker oss et regjeringssamarbeid med utgangspunkt i sentrum, og at vi ikke kan
                  samarbeide med et tyngdepunkt ytterst til høyre eller til venstre i norsk
                  politikk. Vi er og blir et sentrumsparti. 

 I likhet med representanten Arild Stokkan-Grande merket jeg meg at representanten
                  Tørresdal unnlot å snakke om asyl- og flyktningpolitikk i sitt innlegg, og det er
                  det kanskje en svært god grunn til. Kristelig Folkeparti har jo i praksis vært en
                  støttespiller for den totalt feilslåtte asylpolitikken den sittende regjeringen
                  har ført, ja endog har Kristelig Folkeparti kritisert Regjeringen for ikke å være
                  liberal nok på innvandringsområdet. Det ser vi også konsekvensen av i dag. Det kan
                  hende at det er litt av grunnen til at representanten Tørresdal ikke omtalte dette
                  i sitt innlegg. 

I den situasjonen som vi er i nå, har vi sannsynligvis over 20 000 illegale
                  innvandrere i Oslo alene. Er det fremdeles slik at Kristelig Folkeparti ønsker et
                  amnesti for illegale innvandrere, eller har man valgt å legge bort dette
                  fullstendig uansvarlige forslaget? 

 Takk for anledningen til å snakke om vår innvandringspolitikk. 

Det viktigste grepet som er tatt i denne stortingsperioden når det gjelder
                  Kristelig Folkeparti og innvandringspolitikken, er det forslaget som Jon Lilletun
                  og undertegnede fremmet i denne sal i 2006, som handlet om at asylbarn skal få
                  sterkere rettigheter. Heldigvis gikk både Venstre og regjeringspartiene med på
                  dette forslaget, og det ble foreslått en rekke endringer, både for de barna som
                  var i Norge, og for barn som i framtida kom til Norge, som en styrking av deres
                  rettigheter i tråd med Barnekonvensjonen. Det er vi veldig stolte av. 

Så til de lengeværende asylsøkerne. De er en sammensatt gruppe. Noen er ofre for
                  menneskehandel, noen er såkalte ureturnerbare – de kan ikke sendes hjem til landet
                  de kom fra. Det går ikke an å ha en unyansert holdning til denne gruppen. Det
                  Kristelig Folkeparti har sagt, er at vi ønsker at når en skal vurdere om mennesker
                  skal få opphold på humanitært grunnlag eller ut fra sterke menneskelige hensyn,
                  skal botid i Norge telle med. Det betyr at de som har bodd her lenge, skal få sin
                  botid i Norge og i hvor stor grad de er integrert, med i vurderingen. Det er human
                  politikk. 

 Bjørg Tørresdal brukte en del tid på at Regjeringen er for treg når det gjelder å
                  agere overfor den finanskrisen som vi har sett, og at kommunesektoren er en viktig
                  aktør i å drive aktiv motkonjunkturpolitikk. I sin replikk til meg viste hun til
                  at inntekten sannsynligvis blir lavere enn forutsatt i budsjettet, fordi vi får
                  større arbeidsledighet, osv. osv. I og med at Kristelig Folkeparti er så kjappe nå
                  og mener at de har oversikt over situasjonen og vet litt mer enn det vi andre
                  sannsynligvis vet, er det viktig at den informasjonen kommer fram. 

Mitt spørsmål til Bjørg Tørresdal er: Hvor mye mener Kristelig Folkeparti at
                  kommunene trenger i økte tilskudd på driftssiden for eventuelt å kunne kompensere
                  for lavere inntekter enn forutsatt, og for å bruke driften i en aktiv
                  motkonjunkturpolitikk? Det ville være interessant å vite hvilke tall en opererer
                  med. 

 Jeg håper at Regjeringen blir glad for at Kristelig Folkeparti er offensiv når det
                  gjelder å foreslå gode offensive grep for å sikre velferden, for det er velferden
                  som er viktig, ikke hvem som kommer med forslagene. Men Regjeringen har vært treg.
                  Vi er glade for at Regjeringen kommer på banen og sier at det kommer mer. Det gir
                  håp for dem som sitter rundt om i norske kommuner og har ansvar for velferden. 

Når det gjelder tall, så la oss ta skatteinntektene. Nå har vi lest og hørt i
                  mediene at det kan bli 3 milliarder kr. Jeg er enig med statsråd Meltveit Kleppa i
                  at det kan være usikre tall, men da burde det være greit for den sittende
                  regjeringen å si at de ønsker å kompensere for svikten i skatteinntektene, slik at
                  det blir som det var forutsatt eller lagt til grunn da statsbudsjettet ble lagt
                  fram. Vi ønsker å bygge på tall som er seriøse, og vi vet at det er usikkerhet om
                  dem, men en garanti sier noe om at vi skal ligge på det nivå som var foreslått i
                  statsbudsjettet. 

 Replikkordskiftet er omme. 

 Norge er opprinnelig etablert på territoriet til to folk – samer og nordmenn – og
                  begge folkene har samme rett og krav på å kunne utvikle sin kultur og sitt språk.
                  Jeg har en fireåring hjemme som nå hopper rundt og synger «Oro jaska beana», og
                  det er ingen tvil om at Nesseby kommunes kultursatsing har ført med seg en helt ny
                  stolthet og bevissthet rundt samisk språk og identitet blant de fleste av oss og
                  særlig blant unge. Jeg vil gratulere kommunen og The BlackSheeps med en fantastisk
                  samisk og norsk seier i den nordiske finalen i Melodi Grand Prix Junior! Seieren
                  viser at man kommer aller lengst med å være seg selv, og at talent ikke kjenner
                  noen grenser. 

Sametinget, Samien Sitje på Snåsa og Samefolkets fond har en sentral rolle i
                  arbeidet for samisk språk, og jeg er derfor tilfreds med at Regjeringen tilfører
                  midler til bl.a. handlingsplanen for samisk språk. Vi er lovt en stor og bred
                  satsing på kommunene, og et godt bevis på at Regjeringen til nå har klart det, er
                  at vi siden 2005 har fått 45 600 flere førskolelærere, vaktmestre, hjelpepleiere
                  og andre tjenesteytere ansatt. Til sammenligning kuttet Solberg-regimet 3 000
                  stillinger i årene før oss. Regjeringen legger i tillegg opp til bygging av 1 000
                  nye sykehjemsplasser, 1 000 studentboliger og 2 000 nye barnehageplasser, og det
                  legges til rette for tilskudd til 1 500 kommunale utleieboliger for neste år. Vi
                  får også på plass igjen utlånsordningen med rentekompensasjon for skolebygg og
                  basseng samt for kirkebygg. 

Men når det er sagt, er vi smertelig klar over den situasjonen mange kommuner og
                  innbyggere nå befinner seg i, med økt ledighet, økte utgifter, økte
                  pensjonspremier og stramme budsjetter. Nav Nord-Trøndelags prognose for fylket
                  melder om en klar nedgang i sysselsettingen kommende år. Spesielt innenfor bygg-
                  og anleggsvirksomhet, industri, transport og kommunikasjon, forretningsmessig
                  tjenesteyting, varehandel, hotell- og restaurantdrift er det fare for at
                  arbeidsledigheten vil øke. 

Det hjelper lite med gode rentekompensasjonsordninger om en ikke har god rente og
                  egenandel til å dekke avdrag med i kommunene. Vi tar derfor kommunene med på råd,
                  og jeg selv ringer ofte hjem for å følge utviklingen. Vi erfarer at mange kommuner
                  er avventende, men flere er også aktive og allerede i gang med å planlegge for den
                  nye situasjonen, fordi de vet hvilken viktig arena de er for sysselsetting og
                  velferd i krisetider. 

«2009 blir startskuddet for noen gedigne skoleutbyggingsår for Nord-Trøndelag»
                  kunne vi lese i Trønder-Avisa i går. Tidligere i måneden kunne vi lese om fylkets
                  satsing på videregående skole, over 1 milliard kr de neste årene, og nå følger
                  Verdal opp med Verdalsøra barne- og ungdomsskole med ny idrettshall og renovering
                  av svømmehall samt ombygging av Vuku-skolen. Steinkjer starter skolebygging på
                  Beistad og Egge, og videre kommer skolene i Kvam og Byafossen påfølgende år.
                  Stjørdal setter i gang storprosjektet Stokkan skole, og i tillegg ferdigstilles
                  Lånke skole. Namsos bygger Bangsund skole, og Levanger bygger skole på Skogn. Slik
                  kan man fortsette. 

Slike satsinger er treffsikre og proaktive og viser viljen som ligger i kommunene
                  til å innfri forventninger om gode skolebygg, men også til å avhjelpe situasjonen.
                  Men dette gir også Regjeringen et sterkt signal om å følge opp med god og
                  treffsikker tiltakspakke etter jul. Det er ingen tvil om at kommunene trenger frie
                  midler til å kunne nyttiggjøre seg rentekompensasjonsordninger. Men det er viktig
                  at dette gjøres rett – ubyråkratisk, treffsikkert og gjennomtenkt. 

Regjeringen foreslår å overføre 2,56 milliarder kr til distrikts- og
                  regionalpolitiske utviklingsmidler i 2009, en økning på 182 mill. kr fra året før,
                  dette for at folk fortsatt skal kunne bo og trives der de vil. Det nytter å
                  fokusere på mulighetene i distriktene. Regjeringen kan legge forholdene til rette,
                  men det er likevel folk som bor i lokalsamfunnene, som må utnytte de ressursene
                  som finnes der. 

Etableringen av Kompetansesenter for distriktsutvikling, Distriktssenteret, med
                  hovedbase i Steinkjer, vil fra og med 2009 være i full drift med en økt ramme på
                  5,5 mill. kr – til hele 21,5 mill. kr. Senteret er et ledd i å bedre
                  treffsikkerheten og sikre de langsiktige effektene av lokalt utviklingsarbeid og å
                  sikre en enda bedre sammenheng mellom nasjonale initiativ og lokalt og regionalt
                  utviklingsarbeid. 

Senterpartiet mener det er viktig å systematisere og øke kunnskapen om effekter av
                  den distrikts- og regionalpolitiske satsingen. Vi må bruke landets penger
                  fornuftig og finne de tiltakene som virker, og vi er derfor ivrige etter å se
                  resultatene gjennom dokumentasjon av utviklingstrekk, utfordringer og effekter av
                  tiltak, gjennom samarbeid med forsknings- og utviklingsmiljøer og bestilte
                  utredninger, erfaringsoverføring på tvers av landsdeler og kommuner, veiledning,
                  formidling og nye skapte møteplasser. Vi forventer at Distriktssenteret skal
                  opparbeide en felles kunnskapsbase og bidra til at distriktskommuner blir bedre
                  rustet til å lykkes i å utvikle samfunnene sine. Senteret har allerede startet
                  arbeidet, og vi er ivrige etter å følge med. 

 Det blir replikkordskifte. 

 Senterpartiet har nå sluttet å referere til Soria Moria-erklæringen og hvor
                  overoppfylt den er. Nå gjelder det ofte hva som kommer neste år, og hvilke tiltak
                  kommunene får se neste år, i februar, altså det Hagebakken refererte til, samtalen
                  statsministeren har med de andre parlamentariske lederne. Men kommunene har en
                  annen opplevelse enn hva Senterpartiet nå redegjør for i dag, for det viser seg at
                  hver tredje kommune på Vestlandet i sine budsjetter vurderer å legge ned skoler.
                  Bergens Tidende har foretatt en gjennomgang av budsjettene i Hordaland og Sogn og
                  Fjordane. Der viser det seg at 20 kommuner ønsker eller vurderer å legge ned
                  grendeskoler. 

Er dette en distriktspolitikk Senterpartiet kan stå inne for? Er dette en
                  utvikling Senterpartiet kan leve med i regjering, og hva vil Senterpartiet gjøre
                  med det? 

 Jeg legger merke til at opposisjonen stiller det samme spørsmålet nærmest til alle
                  tre regjeringspartiene, for å prøve å finne noe som splitter oss i synet på den
                  tiltakspakken som skal komme. Jeg må nok dessverre bekrefte at den splittelsen får
                  dere ikke fra oss her i dag. Vi er enige om at den tiltakspakken som kommer, skal
                  være godt gjennomtenkt og fundert. Vi har allerede startet med å sikre renter og
                  banker. Senterpartiet er veldig fornøyd med det arbeidet Regjeringen gjør med
                  hensyn til å følge med på situasjonen, og vi er sikre på at dette blir håndtert på
                  en god måte. 

 I Soria Moria-erklæringen fikk Senterpartiet gjennomslag for at Regjeringen skulle
                  lansere en flerårig opptrappingsplan for kommuneøkonomien. Nå sitter vi med
                  fasiten for tre av fire år, og vi står foran et år som er meget usikkert. Fasiten
                  forteller at vi både i 2007 og 2008 har hatt en negativ vekst i kommunenes frie
                  inntekter. Kommunene rapporterer, og har rapportert i disse to årene, veldig
                  tydelig om hva det betyr. 

Mener Senterpartiet nå at lovnaden om en flerårig opptrappingsplan for
                  kommuneøkonomien er innfridd? Eller er det slik at dette var en engangssatsing i
                  2006, som kommunene har sett lite til i etterkant? 

 Jeg tror ikke Bent Høie har fulgt med i innlegget mitt. Jeg ramset opp en hel
                  rekke tiltak som vi er fornøyde med og stolte av, som vi har fått til på grunn av
                  den økningen i kommuneøkonomien som vi mener har skjedd de siste årene. En økt
                  ramme på over 28 milliarder kr de siste årene kan vel ikke sies å være en nedgang
                  i veksten i de frie midlene. 

 Jeg vet at det har vært viktig for Senterpartiet å få på plass en
                  rentekompensasjonsordning for skoler og kirkebygg. Det har de støttet Kristelig
                  Folkeparti på mer eller mindre hele stortingsperioden, og de er sikkert veldig
                  glade for at det nå er kommet på plass. Men det som forundrer Kristelig
                  Folkeparti, er at Senterpartiet ikke vil innføre ordningen slik den var under
                  Bondevik II, nemlig å åpne for, i de tilfellene der det er mest gunstig, å bygge
                  nye kirker i stedet for å pusse opp gamle. Slik var den gamle ordningen. Den
                  gangen støttet Senterpartiet ordningen som inkluderte nye kirker. Hvorfor i alle
                  dager sier Senterpartiet nå nei? 

 Vi har vel en oversikt over landets kirker og kirkebygg, og behovet for kirkebygg,
                  og ut fra den vurderingen vi har gjort, har vi så langt ikke sett et behov for nye
                  kirkebygg. Men blir det innrapportert en hel mengde behov for det, skal vi helt
                  klart vurdere det. 

Når det gjelder rentekompensasjonsordningen, også framover, i forbindelse med
                  tiltakspakken, bør vi vurdere om det er mulighet for å åpne ordningen for
                  eventuelt nye bygg, og eventuelt ta inn vedlikehold på andre offentlige bygg. 

 Replikkordskiftet er dermed omme. 

 Regjeringspartiene har snakket mye om økte inntekter til kommunene i sin
                  regjeringstid, og det er rett å si at Venstre stort sett har fulgt Regjeringens
                  økninger. Vi har tidvis fordelt litt mer til fylkene. I inneværende budsjett gir
                  vi også litt mer til fylkene for å innføre ungdomskort i kollektivtrafikken, som
                  vi synes er viktig. 

Økte inntekter, friere inntekter og mindre øremerking til kommunene er noe Venstre
                  er opptatt av. Det har å gjøre med det grunnleggende fundamentet som lokalt
                  selvstyre er. Det hjelper lite at inntektene har økt med 50 pst. i denne perioden
                  når kostnadsveksten har vært høyere. Det er derfor ikke til å undres over at mange
                  kommuner nå, ifølge avisoppslag, driver med budsjettkutt. Det har vært et
                  rekordhøyt lønnsoppgjør, høy rente, store låneopptak og høy prisvekst, og alt
                  sammen forverrer kommuneøkonomien. Dette har dessverre særlig gått ut over
                  skolesatsingen, det være seg både i primærkommunene og i fylkeskommunene. 

Når det gjelder effektivisering, er det mange innfallsvinkler på det. Men det er
                  viktig å ha fokus på det hele tiden. Rundene med kommunesammenslåinger på
                  1960-tallet, som var et resultat av Schei-komiteens arbeid, viser ganske
                  interessante utslag nå 40 år etterpå. I mitt eget fylke, Møre og Romsdal, ble en
                  del kommuner slått sammen. En sammenligning av KOSTRA-tall mellom de sammenslåtte
                  kommunene og de som ikke ble det i Møre og Romsdal, viser at de sammenslåtte i
                  2007 brukte 86 mill. kr mer til administrasjon. Samtidig fikk de 193 mill. kr
                  mindre i frie inntekter. 

Hva er så meningen med at noen kommuner, i et ellers likt nabolag, skal ta ut
                  effekten ved sammenslåingen i 40–50 år, mens andre skal leve lykkelig videre med
                  de samme midlene og de samme grensene? Vi må komme over til et inntektssystem som
                  premierer optimal utnyttelse av ressurser og økt samarbeid, som dyrker kvalitet og
                  bidrar til forenkling. Det er kostnadene ved å drive kommunene som utgjør de store
                  forskjellene i dag. 

I flere medier har representanter for Regjeringen og regjeringspartiene varslet at
                  kommunesektoren vil være en del av krisepakken som kommer nå på nyåret. Kommunal
                  sektor kan være en gunstig sektor å sysselsette flere i, hvis arbeidsledigheten
                  fortsetter å stige, men ikke ubetinget. Vi må fortsatt ha for øyet en mer effektiv
                  utnyttelse av ressursene i kommunal sektor. Det må settes mer inn på
                  tjenesteproduksjon, og mindre til administrasjon. Det må ikke bli slik at flere
                  hender i helsesektoren nødvendigvis betyr flere hoder til å administrere nettopp
                  disse hendene. 1 pst. effektivisering i kommunal sektor kan gi en gevinst på 3
                  milliarder kr. Men det virker som om slike perspektiv er fraværende hos
                  Regjeringen. Ordet «forsøk» virker som å være et fyord. 

Finanskrisen kan også brukes til å dempe klimakrisen. Kommunesektoren kan bidra
                  til å redusere inntil 20 pst. av klimautslippene i Norge, og den muligheten bør
                  Regjeringen utnytte ved å stimulere kommunene til å bli skinnende grønne
                  miljøkommuner. 

Venstre vil arbeide for at Norge ivaretar både juridiske og moralske forpliktelser
                  overfor mennesker på flukt. I vårt alternative budsjett foreslår vi derfor at
                  Norge tar imot 500 flere overføringsflyktinger enn det Regjeringen legger opp til.
                  Venstre tror også at frivillige organisasjoner kan bidra i større grad, og det er
                  viktig å stimulere disse til en større aktivitet. 

Venstre ønsker å prioritere mer til dem som trenger det mest. Vi har dessverre
                  over 5 000 bostedsløse i Norge. Det er et stort behov for flere boliger til
                  vanskeligstilte, både i byer og i distrikt. Venstre er glad for Regjeringens
                  forslag om å øke bostøtten og endre kriteriene for bostøtte. Regjeringen fortjener
                  ros for det. Men for å få full effekt av det foreslår Venstre i sitt budsjett å
                  utvide nedbetalingstiden for startlån fra 20 til 30 år. 

Det er viktig at vi får en debatt om boligpolitikken i Norge der vi har fokus på
                  de aller svakeste og mulighetene også for dem til å ha det rettferdige kravet det
                  er å ha egen bolig. 

Til slutt tar jeg opp det forslaget som Venstre er forslagsstiller for. 

 Representanten Leif Helge Kongshaug har tatt opp det forslaget han refererte til. 

Det blir replikkordskifte. 

 Er Venstre klar over hvor store forskjeller det er i kommunenes forutsetning for å
                  skaffe seg skatteinntekter? Jeg spør fordi Venstre foreslår at vi skal gå lenger
                  enn det som er situasjonen i dag, nemlig at skatten nå utgjør snaut 47 pst. av
                  kommunenes inntekter. Venstre vil, sammen med Høyre, at det skal bli 50 pst. Vi
                  foreslår at det skal gå ned til 45 pst. fordi vi ønsker å utjevne mer av
                  forskjellene. 

Hvorfor er det slik at Venstre er så sterkt opptatt av de skattesterke kommunene,
                  de rikeste kommunene, men svikter de skattesvake? 

 Det må alltid være slik at det enten det er en bedrift, en kommune eller private,
                  må foreligge en stimulans og et initiativ til å skaffe egne inntekter. Det gjelder
                  også kommunene, og det er utrolig viktig, spesielt i distriktskommunene rundt om i
                  Norge, at vi har politikere som står på for å skape ny aktivitet og
                  framtidsrettede arbeidsplasser. En stimulans gjennom skatteinntekter er viktig
                  nettopp for en slik aktivitet. Derfor er det viktig å få til en slik stimulans for
                  også å skape aktive lokalsamfunn. Denne balansen er det viktig å ta vare på. 

 Jeg merket meg at representanten Kongshaug heller ikke i sitt innlegg snakket om
                  innvandringssituasjonen i Norge, som er en viktig del av det budsjettet vi
                  behandler i dag. Det er det kanskje også en grunn til at Venstre velger å la være
                  å gjøre, for Venstre går jo faktisk skrittet lenger enn den sittende regjeringen i
                  å ønske å føre en uansvarlig, liberal flyktning- og asylpolitikk. 

I mitt innlegg forsøkte jeg å utfordre Stortinget til å tenke de lange linjene og
                  se på konsekvensene av den politikken som nå føres – løfte blikket og se
                  konsekvensene som vi kan oppleve – nemlig at Oslo får innvandrerflertall før 2029,
                  at etniske nordmenn blir en minoritet i Norge i løpet av dette århundret. Mitt
                  spørsmål til representanten Kongshaug er: Er det en utvikling som Venstre synes er
                  helt grei, at etniske nordmenn skal bli en minoritet i eget land? 

 Det er åpenbart at Fremskrittspartiet og Venstre har forskjellige syn når det
                  gjelder innvandringspolitikken. Venstre har ingen formuleringer på hvorvidt det
                  skal være flere nordmenn eller ikke i forhold til innvandrere i landet. Men det
                  som er Venstres politikk, er en human innvandringspolitikk der en tar hensyn til
                  internasjonale konvensjoner og internasjonal flyktningpolitikk, bl.a. ut fra det
                  regelverket som FN har. Vi legger de enkelte personers skjebne eller situasjon til
                  grunn når søknad skal behandles, og vi deler ikke inn i grupper og sier at den
                  gruppen vil vi ikke ha, og den gruppen skal vi ha. 

Jeg tror nok at vi også i tiden som kommer, har behov for innvandring i Norge,
                  nettopp for å ta vare på den veksten i økonomien som vi alle sammen er så avhengig
                  av. 

 Siden Kongshaug ikke er med i komiteen, skal jeg holde meg til det mer generelle
                  og det prinsipielle. 

På side 20 i denne innstillingen skriver Venstre bl.a. 

«For dette medlem er det likevel et mål at veksten i det offentliges utgifter
                     må være lavere enn veksten i samfunnet for øvrig.» 

Hvorfor dette er et mål, sier en ingen ting om, og Kongshaug kan jo da få lov til
                  å forklare oss hvorfor akkurat dette er et mål. 

Men det jeg egentlig ønsker å spørre om, er: Vi ser inn i 2009, med sannsynligvis
                  lav vekst i samfunnet for øvrig – og vil dette målet, som Venstre trekker opp,
                  begrense vår mulighet til å drive en aktiv motkonjunkturpolitikk? Hvis veksten i
                  offentlig sektor skal være iallfall ikke høyere enn veksten i samfunnet for øvrig,
                  eller totalveksten i samfunnet, er det helt klart at dette vil legge sterke
                  begrensninger på vår mulighet til å drive en aktiv motkonjunkturpolitikk. Det går
                  jeg ut fra Venstre innser. Da er mitt spørsmål: Vil dette målet, som Venstre
                  tegner klart og tydelig for oss, være styrende når Venstre skal foreslå sin
                  motkonjunkturpolitikk? 

 Det er en finanskrise, og det blir etablert ulike krisepakker i den forbindelse. 

Nå har vi en situasjon med lav arbeidsledighet. Vi trenger alle de hender vi har i
                  samfunnet, til aktivt arbeid. Vi skal ha en sterk offentlig sektor – det er
                  Venstre tilhenger av – men vi må også passe på at vi har det nødvendige private
                  arbeidsmarkedet som legger grunnlaget for all velferden vi har i Norge. 

I likhet med SV er Venstre av den oppfatning at vi ikke kan leve evig av
                  oljeinntekter. Derfor må vi også legge til rette for et kunnskapsbasert,
                  nyskapende næringsliv. Det er viktig å ha nok av det for nettopp å ha grunnlaget
                  for en sterk offentlig sektor og legge til rette for velferdsutviklingen. 

Når det gjelder den konkrete situasjonen for 2009, vil Venstre være med på tiltak
                  som er med og begrenser arbeidsledigheten, øker aktiviteten i kommunene, men vi
                  vil være forsiktig med å innføre ting som vil bli varige ordninger, og som vi vet
                  det er vanskelig å gå tilbake på. 

 Replikkordskiftet er omme. 

 For fyrste gong passerer inntektene til kommunane 300 milliardar kr – i 2009.
                  Samla har inntektene i løpet av denne perioden auka med 28,6 milliardar kr når vi
                  tek omsyn til kostnadsveksten. 8,4 milliardar kr meir i 2009 – det er ei betydeleg
                  satsing samanlikna med tidlegare år. 

Nokre ynskjer å etablera eit inntrykk av at desse pengane har blitt borte. Det har
                  dei jo ikkje. Kommunane har nytta moglegheita svært godt. Talet på sysselsette har
                  auka med 45 600. Det står i sterk motsetnad til førre periode, med ein nedgang på
                  3 000. Dei to fyrste åra med dagens regjering fekk 35 nye ungar barnehageplass
                  kvar dag. Det vart tilsett 15 fleire i pleie- og omsorgssektoren kvar einaste dag.
                  Det utgjer jo ein forskjell. Det betyr sjølvsagt ekstra mykje for alle dei
                  familiane som no har fått moglegheit til kvar morgon å levera ungane sine i ein
                  trygg barnehage, og for dei mange i institusjonar som får del i ei meir verdig
                  omsorg. 

2008 har dessverre blitt eit ekstra krevjande år. Kommunane har fått mindre for
                  pengane enn føresett. Lønnsoppgjeret er ei viktig årsak, med påfølgjande
                  pensjonsutgifter og med kostnader som kommunane no dreg med seg inn i 2009. 

Så slår finansuroa også inn i Kommune-Noreg. Lat meg seia: Skatteinntektene er ein
                  viktig føresetnad for dei budsjetta som blir lagde i desse dagar. Her er uvisse om
                  korleis skatten blir til neste år. Det er eigentleg det vi veit. Regjeringa har
                  lagt inn eit nøkternt anslag på 3 pst. Vi er klare over at det anslaget kan bli
                  endra. 

Lat meg melda at viss skatteinntektene blir lågare enn det som er lagt til grunn i
                  statsbudsjettet, vil sektoren bli kompensert for det. 

Regjeringa er oppteken av at kommunesektoren driv eit kontinuerleg
                  effektiviseringsarbeid. Det er ikkje alle i Stortinget som framstiller det slik.
                  Men det er faktisk viktig for oss at dette kjem, at det kjem nedanfrå og at det
                  skjer i samarbeid mellom folkevalde, tilsette og leiarar. 

I kvalitetskommuneprogrammet er målet å auka kvaliteten på og effektiviteten av
                  det kommunale tenestetilbodet gjennom konstruktiv samhandling. Det er eit særskilt
                  mål å redusera sjukefråværet i kommunesektoren. Eg har besøkt fleire kommunar som
                  er med i dette programmet. For eksempel har Sentrum Sykehjem i Bodø berre på eit
                  halvt år halvert sjukefråværet. I Askim har dei eit imponerande resultat, frå nær
                  40 pst. til 10 pst. sjukefråvær i Grøtvedt barnehage. Det er 124 kommunar med i
                  dette programmet. Viss alle saman på sikt klarte 1 pst. reduksjon i sjukefråværet,
                  ville det bety 1,5 milliard kr disponerte til andre føremål. 

Sjølv om mykje er gjort, er det langt igjen. Altfor ofte er det framleis enkelte
                  historier om at ikkje alle får det tilbodet dei burde. Difor held vi fram med
                  satsing på lokal velferd. 

Noreg går no inn i ei meir usikker og krevjande tid. Vi står likevel betre rusta
                  enn mange andre land til å handtera den internasjonale finanskrisa, bl.a. fordi vi
                  har ein omfattande offentleg sektor. Kommunane spelar her ei viktig rolle.
                  Kommunesektoren sin del av talet på sysselsette er 19 pst. Kommunane er ein stor
                  kjøpar av oppdrag frå byggjenæringa fordi dei forvaltar 32 mill. m

2

.
                  Det er 10 pst. av landets samla bygningsmasse. 

Regjeringa har varsla at kommunesektoren blir ein viktig del av den tiltakspakka
                  som kjem på plass på nyåret. Vi sender i dag eit brev til kommunane om å førebu ei
                  raskare innfasing av planlagde prosjekt, både dei som gjeld vedlikehald, og dei
                  som gjeld investering. Eg har i morgon eit møte med KS for ytterlegare å detaljera
                  det som kommunane kan stilla opp med. 

Lat meg seia til slutt: Sjølvsagt skulle eg brukt noko av taletida mi til å gleda
                  meg over ein offensiv bustadpolitikk, til å fortelja meir om resultat i
                  distriktspolitikken. Eg håpar eg får koma tilbake til det seinare. 

 Det blir replikkordskifte. 

 190 elever ved en ungdomsskole i Narvik skulle hatt tentamen, men dørene til
                  klasserommene var stengt. Alle ble sendt hjem med tentamensoppgavene for å løse
                  dem der. Det viste seg at verneombudet hadde stengt alle klasserommene på grunn av
                  helsefarlig inneklima for elevene. 

Mener statsråden det er tilfredsstillende at elevene løser tentamensoppgaver
                  hjemme? Ser statsråden at Narvik og mange andre kommuner i Norge har behov for en
                  oppgradering og oppussing av skolebygg, og at de ønsker å komme i gang raskt? Når
                  mener statsråden at hun kan klare å tilfredsstille alle kommuner i Norge, og ikke
                  minst elevene og foreldrene, med et ordentlig inneklima i skolebyggene? 

 Dagens situasjon i Narvik er nettopp med på å understreka kor viktig det er at vi
                  held fram med å satsa på kommunesektoren. Det handlar om ledige hender til ulike
                  oppgåver. Men det handlar sjølvsagt òg om høgst nødvendig vedlikehald. Der er det
                  eit etterslep. Det er difor Regjeringa allereie har lagt inn i budsjettet for 2009
                  ei låneordning når det gjeld skule, basseng og kyrkjer. Det er difor Regjeringa
                  har varsla at kommunesektoren blir ein viktig del av den tiltakspakka som skal
                  fram. Vi veit at her er planar og prosjekt, og vi ynskjer at kommunane skal koma i
                  gang frå 1. januar. Det har dei moglegheit til, viss dei no snur seg raskt rundt
                  og nyttar dei moglegheitene som ligg frå 1. januar. 

 Rådmannen i Tinn kommune har varslet Rjukans død, ifølge Telemarksavisa den 29.
                  november. Bakgrunnen er at Tinn kommune befinner seg i en ytterst vanskelig
                  situasjon, med en befolkningsnedgang som nå truer hele grunnlaget for velferd og
                  infrastruktur der oppe. Lokalsamfunnet kjemper nær sagt for livet. Årsaken til at
                  Rjukan er utrydningstruet, er Hydros nedleggelser på 1960-, 1970- og 1980-tallet.
                  Til tross for løfter om hjelp fra sentrale myndigheter har Tinn kommune så langt
                  ikke fått drahjelp. 

Valgkampløfter til tross – etter snart fire år med den rød-grønne regjeringen har
                  kommunen fortsatt ikke fått avklaringer om Hydros konsesjonsbetingelser. Det er
                  heller ikke stilt noen virkemidler til disposisjon for omstilling, slik
                  intensjonen og avtaler med departementet har vært. Nå har rådmannen, Rune Lødøen,
                  skrevet brev til departementet hvor det forlanges at statsråden snarest tar
                  initiativ til et møte med de aktuelle departementer og instanser for å få på plass
                  de nødvendige pengene. 

Hvilke initiativ vil statsråden ta for å sikre framtiden for Rjukan-samfunnet?
               

 Ingen skal vera i tvil om at Regjeringa ynskjer at folk skal ha moglegheit til å
                  kunna bu der dei sjølve vil. Vi legg til rette for det gjennom ein aktiv og
                  omfattande distriktspolitikk. Vi har auka midlane til det som kjem inn under
                  distrikts- og regionalpolitiske verkemiddel med 500 mill. kr no i perioden og
                  ytterlegare satsing i budsjettet for 2009. 

Så har eg registrert at det har kome eit brev frå Tinn kommune. Det skal eg sjå
                  veldig nøye på. Eg høyrer på Holmberg at dette er ei veldig omfattande
                  problemstilling, og her er det ei historie som går langt tilbake, og som òg gjeld
                  skriftande regjeringar. Kommunen skal få sitt svar. Vi skal ta dette svært
                  alvorleg, og meir kan eg ikkje seia i dag. 

 Kristelig Folkeparti er opptatt av at rentekompensasjonsordningen til vedlikehold
                  av skoler og kirkebygg òg skal omfatte nye kirkebygg – det gjorde det sist vi
                  hadde ordningen, og det var vellykket. Jeg er glad for at ordningen har kommet i
                  gang, og jeg ønsker at den skal bli utvidet til å gjelde nye kirker. 

Representanten Brustad Moe gav positiv tilbakemelding i sitt svar på min replikk,
                  at en skulle vurdere dette i forbindelse med tiltakspakken. Er dette et syn
                  statsråden deler? Eller sagt på en annen måte: Vil statsråden gå inn for at en
                  åpner for nye kirkebygg når en nå skal se på en ytterligere utvidelse av ordningen
                  i forbindelse med tiltakspakken? 

 Det er fint å registrera at Kristeleg Folkeparti er glad for dei ordningane som er
                  på plass no frå 1. januar. Eg trur representanten er einig med meg i at no handlar
                  det om å få kommunane til å snu seg fort rundt slik at vi ikkje får noko dødtid
                  frå januar. 

Så er det ulike tiltak her som skal vurderast. Det trur eg òg representanten
                  Tørresdal har fått med seg. Akkurat no er vi inne i ein intensiv periode når det
                  gjeld arbeid og tilrettelegging for å sjå kva forslag som skal omfattast av
                  tiltakspakken, samtidig som vi lyttar til ulike instansar. Sjølv skal eg ha møte
                  med KS i morgon for å detaljera kva kommunane kan stilla opp med. Statsministeren
                  har møte med dei parlamentariske leiarane i dag. Eg ser ikkje på dette tidspunktet
                  nokon grunn til direkte å varsla kva som kjem inn under ordninga – ei heller
                  avvisa noko. Nye kyrkjer blir eit av mange forslag som no må vurderast. 

 I likhet med Regjeringen, og Senterpartiet, er Venstre opptatt av at vi skal ha en
                  sterk offentlig sektor. Det krever selvfølgelig mer penger, og det krever reell
                  vekst. Jeg har hele tiden registrert retorikken om hvor mye mer penger denne
                  regjeringen har brukt enn den forrige regjeringen på ulike områder. Nå viser det
                  seg at realveksten i den kommunale sektoren er omtrent lik den under den forrige
                  regjeringen – så langt i denne regjeringsperioden. 

Det som er forskjellen på Senterpartiets og Regjeringens politikk og Venstres
                  politikk, er at vi ikke bare ønsker en sterk offentlig sektor, men vi ønsker også
                  en moderne offentlig sektor. Det krever fornying, og det krever forenkling. Det
                  krever at man har fokus på kostnader og på å gjøre ting enklere internt i hver
                  kommune, men også i Kommune-Norge sett under ett. Hvilke tanker har statsråden når
                  det gjelder å effektivisere den kommunale forvaltningen – få mest mulig hjelp ut
                  av de pengene som blir bevilget? 

 Fyrst til kommuneøkonomien. Det er så mangt som kan seiast om det. Eg tykkjer
                  faktisk at 45 600 fleire tilsette i perioden, mot førre regjerings minus 3 000,
                  utgjer ein stor forskjell. 

Så til fornying og modernisering. Eg er imponert over alt det arbeidet som i dag
                  er i gang i kommunesektoren. Her er det effektiviseringsnettverk i regi av KS, og
                  kvalitetskommuneprogrammet som 124 kommunar er ein del av har eg hatt moglegheit
                  til å studera på nært hald sjølv. Eg anbefaler Kongshaug å sjå nærare på det. Så
                  har eg forstått at det er eit slags kompleks i forhold til kor effektive små
                  kommunar er i forhold til store. Det trur eg er ein myte, jf. kommunesamanslåinga
                  i Danmark som førte til 1 650 fleire byråkratar. 

 Fremskrittspartiet ønsker en grunnleggende annerledes finansiering av kommunene og
                  av grunnleggende velferdsoppgaver. Vi ønsker en automatisk finansiering av f.eks.
                  Gudruns sykehjemsplass den dagen hun trenger det, garantert av staten. Men
                  innenfor dagens system, som vi selvfølgelig må forholde oss til enn så lenge,
                  burde det være naturlig å søke å få mest mulig rettferdighet. Derfor stilte
                  Fremskrittspartiet seg bak en samlet komité da vi i kommuneproposisjonen bad om
                  likebehandling av kommunene som inngår i tiltakssonen. Regjeringen fulgte opp i
                  forhold til småkommunetilskuddet, men gjør det ikke i forhold til
                  Nord-Norge-tilskuddet. Det hadde heller ikke trengt å koste noe særlig. Dette
                  kunne man ha gjort internt ved å omfordele mellom Finnmark og Nord-Troms. 

Spørsmålet mitt til statsråden er: Hvorfor ønsker ikke Regjeringen å likebehandle
                  kommunene som inngår i tiltakssonen? 

 Fyrst: Når det gjeld likebehandling generelt i kommunal sektor, har eg brukt noka
                  tid på å forstå Framstegspartiets system der – utan å ha lykkast. Det verkar som
                  om Framstegspartiet har overdriven tru på at berre ein gjer ei ordning statleg, og
                  berre ein gjer ei ordning stykkprisfinansiert, er alt i orden. Eg synest
                  Framstegspartiet skal tenkja seg litt om – tenkja på kva administrasjon og kva
                  system som må på plass lokalt for å få til akkurat det. 

Når det gjeld Nord-Troms, har eg teke komitémerknaden på alvor. Eg har sett veldig
                  nøye på situasjonen i kommunane i Nord-Troms, eg har sett på kva som var historia
                  ved opprettinga av tiltakssona. Difor har eg føreteke ei justering, nemleg at ein
                  stiller alle likt når det gjeld småkommunetilskot. Utover det er det nettopp
                  likebehandling som er grunnen til at vi ikkje føreslår å sidestilla Nord-Troms og
                  Finnmark fullt ut. 

 Replikkordskiftet er omme. 

 Med det kalde og uhyggelige gufset som strømmet gjennom salen da Per-Willy
                  Amundsen holdt sitt innlegg, skjønner jeg godt at presidenten fant det nødvendig å
                  finne fram et ullpledd å varme seg under. Jeg skal forhåpentligvis holde et
                  innlegg som varmer presidentens hjerte mer. 

I motsetning til Fremskrittspartiet mener vi i Arbeiderpartiet at innvandring er
                  grunnleggende positivt for Norge. Vi er avhengig av den. Vi ønsker den. I gode
                  tider er det lett å se fordelene med den. Men nå når vi nærmer oss dårligere
                  tider, blir våre holdninger satt på prøve. 

Alle i Norge skal ha de samme mulighetene til å lykkes med sine liv. Det er
                  selvsagt et privat ansvar. Men samfunnet har også en rolle å spille med tanke på å
                  legge forholdene til rette for utdanning, i arbeidsmarkedspolitikken og i
                  boligpolitikken. Jeg er glad for at Regjeringen er offensiv på alle disse
                  områdene. Kommunene er den viktigste integreringsarenaen. Fra første øyeblikk bør
                  det stå et apparat klart til å bistå folk i det de har behov for, enten det er i
                  mottak, som familiegjenforent eller som arbeidsinnvandrer. 

Vi har gode ordninger, og vi jobber hele tiden med å forbedre de ordningene.
                  Kommunene må stå sterkt rustet til å håndtere dette. Vi jobber systematisk med å
                  dekke de utgiftene kommunene har, som følge av at de tar et nasjonalt ansvar. Nå
                  dekker Regjeringen også flesteparten av de utgiftene kommunene har i forbindelse
                  med drift av mottak og bosetting. 

Et annet integreringsverktøy vi bør fokusere mer på, er frivilligheten. Det
                  frivillige Norge kan spille en nøkkelrolle i integreringen. Det gjøres ofte et mer
                  effektivt integreringsarbeid innenfor frivillig sektor enn i mange av de
                  institusjonaliserte ordningene vi har. Et eksempel på det er Røde Kors, som driver
                  kvinnekafeer i Oslo – møtesteder hvor kvinner kan lære av hverandre, hvor de ser
                  at de ikke er alene om de utfordringene de møter i dagliglivet, og hvor de kan få
                  hjelp og veiledning videre. Vi må støtte opp om den typen arbeid. 

Som flere har vært inne på i denne debatten, rammer finanskrisen oss hardt.
                  Innvandrerbefolkningen kan merke konsekvensene aller først. De har allerede jevnt
                  over dårligere lønn, dårligere arbeidsvilkår og dårligere arbeidsforhold enn
                  nordmenn generelt, og de er ofte mer utsatt for ulykker på arbeidsplassen. Nå er
                  jeg redd for at det er de som mister jobbene først, når vi trolig får økt
                  arbeidsledighet. 

Vi ser at mange av innvandrerne er leieboere. Nå ser vi tendenser til at de
                  begynner å slite også på dette markedet. Stig Høysæther i Leieboerforeningen
                  Bergen sier at han er redd for at finanskrisen og press på leiemarkedet bare gjør
                  situasjonen verre for innvandrerne. Det er viktig at man nå er offensiv og
                  årvåken, særlig i forhold til denne gruppen. 

Når det gjelder både effektive integreringstiltak og tiltak for å bidra til at
                  folk får utdanning, arbeid og bolig, er det bare denne regjeringen som har både
                  evnen og viljen til å ha den rette kombinasjonen mellom privat ansvar og
                  offentlige goder. 

 I dei siste tre åra, og seinast i årets finansdebatt, har vi høyrt skrytet om kor
                  fortreffeleg tilstandane har blitt i Kommune-Noreg etter at regjeringa Stoltenberg
                  overtok styringa av landet. Verkelegheita er noko heilt anna enn det
                  regjeringspartia forsøkjer å få folk til å tru på. 

Rundt om i kommunane sit dei aller fleste lokalpolitikarane og kuttar i sine
                  budsjettframlegg – til dels store kutt. Skrytet om mykje pengar til kommunane har
                  derimot resultert i at lokalpolitikarane har vedteke investeringar langt over det
                  dei har hatt ryggrad til å bere. Men etter den søte kløe kjem den sure svie. I
                  Sogn og Fjordane har vi høyrt ropet frå fylkesleiaren i Arbeidarpartiet om at det
                  må kome meir pengar til kommunane. 

For kort tid sidan var eg på eit møte i Måløy, der nokre som arbeider i pleie- og
                  omsorgssektoren, hadde invitert til eit møte om eldreomsorg – eller mangelen på
                  dette. Desse kunne informere om eit helsetilbod til innbyggjarane i denne kommunen
                  som ikkje på nokon måte stod i stil med skrytet frå regjeringspartia, tvert imot.
                  Ordføraren, som kjem frå Arbeidarpartiet, forklarte dårleg pleie- og omsorgstilbod
                  med at løyvingane frå staten ikkje eingong dekte auka utgifter til renter og løn. 

Både statsministeren og andre i regjeringspartia gjentek gong på gong kor mange
                  nye friske hender som har kome i pleie- og omsorgssektoren. Denne bløffen kan ein
                  dokumentere er triksing med tal. Tek ein utgangspunkt i årsrapporten frå Eid
                  kommune i Sogn og Fjordane, vil ein sjå at her vert det avslørt store sprik mellom
                  KOSTRA-tal og verkelegheita. I tidlegare møte med fylkesmannen i Sogn og Fjordane
                  kom det fram fleire store avvik. Dette kan bety ei feilrapportering på fleire
                  hundre årsverk berre i Sogn og Fjordane. 

Etter det vi ser i riksmedia og lokalpresse – og ikkje minst det vi har opplevd på
                  komitéreiser – må ein ha lov til å seie at det sjølvskrytet vi har høyrt frå denne
                  talarstolen, er ganske så freidig. Ein kan ikkje sjå sjølvskrytet ut ifrå noko
                  anna motiv enn at dei trur at vert ei usanning sagt mange nok gonger, vonar ein at
                  det ute hos veljarane vert oppfatta som ei sanning. Når ein ser kutta innanfor
                  pleie- og omsorgssektoren, som vert ein konsekvens av årets handsaming av
                  kommunebudsjetta, har representantane frå regjeringspartia ikkje mykje å skryte
                  av. 

Ropet frå lokalpolitikarane, også dei frå regjeringspartia, har nådd våre øyre, og
                  vi torer å kome med den påstanden at det også har nådd regjeringspartias øyre, men
                  dei er dessverre lukka, og verkelegheita vert fortrengd. Vi har teke ropa på hjelp
                  på alvor. Vårt alternative budsjett for kommunesektoren avspeglar dei faktiske
                  krava som kjem frå lokalpolitikarane. 

Det har tidlegare i denne salen vore fleire debattar og interpellasjonar om
                  fornying av offentleg sektor. Behovet er stort. Vi har store utfordringar innanfor
                  skule og helse. Vi i Framstegspartiet torer å påstå at vi har ein offentleg sektor
                  som er overadministrert. Vi slit med ein dyr skule som leverer dårlege resultat og
                  elevar med svake avgangsvitnemål. Mens resten av verda innser at valfridom og
                  friskular er bra, vel noverande regjering å ty til gamle sosialdemokratiske
                  løysingar, som for lengst er gått ut på dato. 

Vi ser at den same motstanden mot alt som kan minne om private innslag og
                  konkurranse, også får konsekvensar i helsevesenet. Helsekøane veks jamt og trutt.
                  Dessverre ser det ikkje ut som at sitjande regjering tek dette inn over seg i det
                  heile. Tvert imot seier statsråden at det er slik dei vil ha det. Dette er vår
                  politikk, seier ho. Ein slik reaksjonær politikk er dømd til å mislukkast. 

For oss i Framstegspartiet ser det no ut som at landet har eit departement som
                  heiter Fornyingsdepartementet, som ikkje har noka anna oppgåve enn å administrere
                  ei forsøksordning med sekstimars arbeidsdag. 

Det er no på tide at vår statsminister leiter fram dei sitata som han kom med før
                  han vart statsminister, der også han peikte på behovet for fornying av offentleg
                  sektor. Dessverre kan det sjå ut som at statsministeren har forlagt sine notat
                  eller har fortrengt sine tidlegare meiningar. Dermed går ting, etter
                  Framstegspartiets syn, i feil retning når det gjeld fornying og modernisering av
                  offentleg sektor. 

 Forutsetningen for budsjettet er at det vil komme 15 000 asylsøkere til Norge i
                  2009, omtrent som i 2008. Regjeringen er i ferd med å iverksette en rekke tiltak
                  for å begrense antall asylsøkere som ikke har behov for beskyttelse.
                  Ankomsttallene de siste månedene viser en viss nedgang sammenliknet med tidligere
                  måneder. Det er for tidlig å si om det er en direkte konsekvens av de tiltakene
                  som vil bli gjennomført. 

Lang saksbehandlingstid for asylsaker har en betydelig utgiftsside knyttet til
                  lang oppholdstid i mottak. Videre vanskeliggjør det arbeidet med retur av personer
                  som får endelig avslag. Lang oppholdstid i mottak forsinker også integrering og
                  bosetting av dem som innvilges opphold. Derfor har Regjeringen foreslått å styrke
                  saksbehandlingskapasiteten i UDI og UNE. 

Retur av personer med endelig avslag er en viktig forutsetning for at
                  asylinstituttet skal fungere. For Regjeringen har satsing på retur og
                  tilbakevending hatt høy prioritet, og vi foreslår å styrke det ytterligere. 

Regjeringen har videre et klart mål om å modernisere og effektivisere
                  utlendingsforvaltningen. Et viktig tiltak er satsingen på nye IKT-systemer,
                  deriblant innføring av elektronisk arkiv- og saksbehandlingssystem. 20 mill. kr
                  foreslås derfor til det i år 2009. 

Regjeringen vil føre en aktiv integrerings- og inkluderingspolitikk for å sikre at
                  nyankomne innvandrere raskt kan komme ut i inntektsgivende arbeid eller utdanning.
                  Alle som bor i Norge, skal ha like muligheter til å delta i samfunnet. 

Regjeringen foreslår flere tiltak for å dekke kommunenes kostnader og for å heve
                  kvaliteten på tilbudet i mottak. Statsbudsjettet legger til grunn en videreføring
                  av den økte satsingen fra revidert nasjonalbudsjett 2008. Vertskommunenes
                  gjennomsnittlige utgifter til administrasjon, tolk, helse og barnevern kompenseres
                  nå fullt ut. For å bedre situasjonen for barn i mottak foreslås det å styrke
                  aktivitetstilbudet, og videre foreslår Regjeringen å øke innsatsen for enslige
                  mindreårige asylsøkere. Regjeringen foreslår også styrket bevilgning for å øke
                  antallet og heve kvaliteten på forsterkede mottaksplasser, bl.a. gjennom å styrke
                  bemanningen. 

I 2007 la Regjeringen for første gang fram en egen handlingsplan for integrering
                  og inkludering av innvandrerbefolkningen. Handlingsplanen ble fulgt opp og styrket
                  i 2008, og Regjeringen foreslår en ytterligere styrking i 2009. Vedvarende
                  lavinntekt forekommer oftere i innvandrerbefolkningen enn i befolkningen som
                  helhet. Regjeringen vil forhindre at det utvikler seg et klassedelt samfunn hvor
                  personer med innvandrerbakgrunn har dårligere levekår og lavere samfunnsdeltakelse
                  enn befolkningen for øvrig. Handlingsplan for integrering og inkludering må derfor
                  ses i sammenheng med Handlingsplan mot fattigdom. 

Regjeringen har besluttet at det skal utarbeides en handlingsplan for å bedre
                  levekårene for rom i Oslo. I den forbindelse foreslår Regjeringen å øke
                  bevilgningen til tiltak for rom med 3 mill. kr. 

I stortingsmeldingen om samepolitikken fokuserer Regjeringen på betydningen av å
                  styrke samisk språk og samiskspråklig informasjon. Samisk språk er fortsatt i en
                  utsatt stilling. Særlig gjelder det de små samiske språkene. Derfor vil
                  Regjeringen, i samarbeid med Sametinget, utvikle en handlingsplan for samisk
                  språk. Regjeringen foreslår at det bevilges totalt 8 mill. kr til den
                  handlingsplanen. 

 Det blir replikkordskifte. 

 I mitt innlegg forsøkte jeg å oppfordre storting og regjering til å løfte blikket,
                  se de lange linjene, se hvilke konsekvenser på lang sikt innvandringspolitikken
                  som føres i dag, vil få for Norge som nasjon. Min oppfatning er at statsråden og
                  andre ikke ser skogen for bare trær. Man er så opptatt her og nå at man ikke ser
                  konsekvensene på lang sikt. Konsekvensene kan bli at Oslo, som jeg sa i mitt
                  innlegg, har innvandrerflertall før 2029, at Norge som nasjon har
                  innvandrerflertall i løpet av dette århundret, nettopp på grunn av at man ikke ser
                  de lange linjene i norsk innvandringspolitikk. Er det bevisst? Er det noe som
                  statsråden rett og slett ikke vil forholde seg til, eller har man i det minste en
                  liten vilje til å prøve å se den langsiktige effekten norsk innvandringspolitikk
                  vil få for denne nasjonen? 

 Det kunne vært fristende å karakterisere innlegget som representanten Amundsen
                  holdt tidligere i dag. Jeg tror nok jeg ville valgt andre karakteristikker enn å
                  løfte blikket. Tvert imot synes jeg det innlegget bar preg av en tilnærming til
                  innvandring som heldigvis skiller seg helt klart fra hva det store flertallet i
                  denne salen står for. 

Innvandring til Norge foregår på forskjellige måter. Representanten Amundsen har
                  vært opptatt av asylpolitikken, men det er altså bare en liten del av
                  innvandringen til Norge. Vi har også arbeidsinnvandring. Vi har et ønske om mer
                  arbeidsinnvandring for at vi skal kunne løse de oppgavene som er i samfunnet. 

Representanten nevner Oslo som et eksempel. Det er altså slik at veldig mye i
                  Oslo-samfunnet, og det kan vi si om veldig mange andre samfunn i Norge, ville ikke
                  gått rundt hvis vi ikke hadde folk med en annen bakgrunn enn den norske til å
                  delta i samfunnslivet, til å utføre de jobbene som skal utføres. 

Personlig var min bestefar dansk. Jeg vet ikke om det også er tvilsomt for
                  representanten Amundsen, men det er en kjent sak at over tid vil de som har kommet
                  til Norge, være like gode nordmenn som Amundsen og meg. 

 Høyre øker i sitt alternative statsbudsjett flyktningkvoten med 500. I gårsdagens
                  utenriksdebatt stilte representanten Finn Martin Vallersnes et spørsmål til
                  utenriksministeren om Regjeringens holdning til menneskerettighetene i Russland,
                  for vi opplever nå at Norge sier nei og gir avslag på søknader om asyl fra
                  menneskerettighetsforkjempere fra Nord-Kaukasus. 

Helt siden 2003 har Helsingforskomiteen bedt om at forfulgte
                  menneskerettighetsforsvarere må få komme til Norge på flyktningkvoten. Dette har
                  da også vært praksis. Nå får vi kritikk fra Europarådet, for denne ordningen har
                  nær sagt blitt borte under den rød-grønne regjeringen. Utenriksministeren sa at
                  han måtte sjekke saken. Men kan den ansvarlige statsråden for flyktningpolitikken
                  redegjøre for på hvilket grunnlag den innstrammingen vi ser for Nord-Kaukasus og
                  Russland, har kommet i stand? 

 Jeg registrerte at Høyre for en tid tilbake foreslo å ta imot 500 ekstra
                  kvoteflyktninger. Den gangen var begrunnelsen Kongo. Jeg registrerer, og det tror
                  jeg tjener til Høyres fordel, at den begrunnelsen etter hvert har falt bort, og vi
                  tar imot kvoteflyktninger med utgangspunkt i de behov som defineres av
                  Høykommissæren for flyktninger. 

Når det gjelder flyktninger fra Russland, det kan være fra Kaukasus, Tsjetsjenia
                  eller andre steder, er det en realitet at det er en stor andel avslag. Prinsippet,
                  som er slått fast i de 13 punktene som nå er lagt fram for å klargjøre
                  flyktningpolitikken og asylpolitikken, er at hver enkelt person skal vurderes ut
                  fra sin individuelle situasjon. Det er et viktig prinsipp å holde fast ved, og det
                  er faktisk et hovedprinsipp i Genèvekonvensjonen. Det må også gjelde for folk fra
                  russiske områder og andre områder i verden. 

 Statsråden brukte mye av sitt innlegg til å snakke om den økte
                  asylsøkertilstrømningen til landet og de tiltak som Regjeringen nå har bebudet at
                  man vil sette i kraft for å begrense tilstrømningen. 

Kristelig Folkeparti er enig i at vi må begrense tilstrømningen av ubegrunnede
                  søknader. Vi er enig i at en må stramme inn på saksbehandlingstid og få en mer
                  effektiv retur av dem som ikke har behov for beskyttelse. Derfor støtter vi en
                  rekke av tiltakene fra Regjeringen. Men vi har problemer med å støtte innstramming
                  overfor barn, og vi har store problemer både med å støtte og forstå
                  argumentasjonen når en strammer inn på retten til familiegjenforening. En sier
                  altså at en skal ramme de ubegrunnede søknadene, men det en strammer inn overfor,
                  er retten til familiegjenforening. Det får jeg ikke til å henge sammen. Hva er
                  begrunnelsen for denne innstrammingen? 

 Både når det gjelder familieetablering og familiegjenforening, skal forslagene ut
                  på høring, og de skal diskuteres før de vedtas som mange andre av de 13
                  forslagene. Det er anledning til å komme med motforestillinger til dem. 

Det er hevet over enhver tvil at muligheten for raskt å få etablert familier etter
                  at en eventuelt har fått opphold i Norge, er et av de kriteriene som bidrar til at
                  folk velger hvor de ønsker å reise. Vi synes det er viktig og riktig når antall
                  asylsøkere går mye opp, og selv om andelen som får opphold, går ned, kommer flere
                  til å få opphold, at en del av de tiltakene som settes inn i den forbindelse, er
                  at – særlig når det gjelder familieetablering på grunn av at det kommer flere – en
                  må vente lenger for å få familieetablering i framtiden. Det mener vi er riktig,
                  spesielt overfor den gruppen som ikke får opphold av beskyttelsesgrunner, men på
                  humanitært grunnlag. 

 Sametinget vil øke bruken av oversetting av norske læremidler for å få fram
                  samiske læremidler raskt. Det er et av flere tiltak som bør settes inn. Det kan
                  likevel føye seg inn i rekken av utfordringer for samisk læremiddelproduksjon. På
                  samme måte som samiske lærebokforfattere gjerne er ansatt i skolen eller i det
                  offentlige for øvrig, er også oversettere det. Ergo må de ta permisjon eller
                  frikjøpes. Mange har så langt vegret seg for å ta permisjon fordi de mister
                  arbeidstakerrettigheter. 

Vil statsråden ta opp denne utfordringen med Sametinget og fylkesmannen i
                  Finnmark, med tanke på å utforme avtaler som sikrer bedre vilkår for samiske
                  læremiddelprodusenter? 

 Når det gjelder samiske læremidler, er det i hovedsak Kunnskapsdepartementet som
                  håndterer det, i nært samarbeid med Sametinget. Jeg er kjent med at
                  statssekretæren i Kunnskapsdepartementet nylig var i møte med Sametinget nettopp
                  for å diskutere den generelle situasjonen med læremidler, som Sametinget ut fra
                  statlige bevilgninger har det overordnede ansvaret for. 

Når det gjelder den spesielle situasjonen for dem som eventuelt søker fritak fra
                  en offentlig stilling for å gjennomføre et prosjekt om å skrive læremidler, tror
                  jeg vi må tilnærme oss den utfordringen som et generelt problem. Jeg kan vanskelig
                  se for meg at det er riktig å gjøre det bare for én gruppe, i og med – som
                  representanten selv nevner – at det også kan være andre som skriver lærebøker på
                  norsk språk, til det norske språket i skolen, som kan være i samme situasjon. 

Jeg skal ta med meg synspunktene til representanten videre, men jeg tror saken vil
                  være best tjent med at man vurderer det på et generelt grunnlag og ikke bare på et
                  samisk grunnlag. 

 Regjeringa vil bruke 8,6 milliardar kr til direkte innvandringsrelaterte
                  budsjettkostnader i budsjettet for 2009. Lat meg få setje milliardbeløpet i
                  perspektiv ved å samanlikne innvandringsbyråkratiets kostnader med eit par andre
                  budsjettkostnader. 

Behovet for nye sjukeheimsplassar i Noreg er enormt. I staden for å bruke 8,6
                  milliardar kr til investeringstilskot hadde vi fått bygd 14 700 nye
                  sjukeheimsplassar i 2009. I Framstegspartiets alternative budsjett kuttar vi
                  kraftig på innvandring, og mykje av pengane vi sparar, brukar vi på nye
                  sjukeheimsplassar og omsorgsbustader. 

Mens Regjeringa skryter av å ha sett av pengar til til saman 1 000 nye
                  sjukeheimsplassar og omsorgsbustader, har Framstegspartiet pengar nok til 2004 nye
                  sjukeheimsplassar og 600 nye omsorgsplassar. Mens Regjeringa syr puter under
                  armane på kvar asylsøkjar som kjem til landet, står eldre og sjuke på gangen med
                  lua i handa. 

Lat meg derfor stille statsråden følgjande spørsmål: Kvifor er det slik at kvar
                  asylsøkjar som kjem til Noreg, automatisk får ein stad å bu, mens eldre og sjuke,
                  som har betalt skatt heile livet, må vente i årevis på behandling dei har krav på?
               

 Når det gjelder Fremskrittspartiets budsjettering på det området som vi snakker om
                  her, er jo den totalt urealistisk. For kort å gi et bilde på det: Det er slik at
                  de asylsøkerne som har kommet i år, går det ikke an for Fremskrittspartiet å ønske
                  ble borte; de skal ha sin saksbehandling til neste år – for å si det veldig
                  enkelt. Så det blir en helt fiktiv budsjettering. 

Så må jeg få lov til å si at jeg er veldig lite imponert over Fremskrittspartiets
                  satsing på eldreomsorgen. Jeg må si at for et parti som bare kan øse ut milliarder
                  på milliarder til alle gode formål og denne gangen vel passerer 30 milliarder kr,
                  og som i så liten grad klarer å prioritere eldreomsorg, synes jeg det er en tafatt
                  satsing, vurdert i forhold til en regjering som er villig til å lage et budsjett
                  som bidrar til at vi kan få lavere renter og ha ansvarlige rammer, men innenfor
                  det budsjettet finne rom for å prioritere de eldre. Jeg tror heller ikke det er de
                  som har en holdning der en ikke viser menneskelighet overfor flyktningene og
                  asylsøkerne, som er de beste til å ta vare på andre svake i samfunnet. 

 Replikkordskiftet er dermed omme. 

Stortinget tar nå pause, og møtet settes igjen kl. 15.30. 

Møtet avbrutt kl. 12.17. 

Stortinget gjenopptok sine forhandlinger kl. 15.30. 

President: Eirin Faldet

 Stortinget fortsetter behandlingen av sak nr. 1 på dagsorden nr. 29. 

De talere som heretter får ordet, har en taletid på inntil 3 minutter. 

 I 2005 vant vi rød-grønne en viktig seier. Vi fikk tillit til å skifte ut
                  Bondevik-regjeringen, fordi den gikk for langt i å bryte det norske samfunnets
                  suksessformel om at samspill er mye bedre enn konkurranse på områder hvor det ikke
                  passer. De rød-grønne har levert enten vi snakker om barnehagedekning,
                  kommuneøkonomi eller sysselsetting. Vi har økt bostøtten slik at den favner
                  bredere og dypere. Vi innlemmer midlene til psykiatri i overføringene til
                  storbyene. Det blir mer penger til ressurskrevende tjenester. 

Det rød-grønne flertallet har nådd viktige mål, men fortsatt har vi noen
                  utfordringer. Folk har ulike levekår, og vi kan dele enda mer rettferdig, særlig i
                  hovedstaden. Det spørsmålet vi må stille oss er: Hvis ikke vi klarer å få løst
                  utfordringene, hvem skal løse dem da? 

I hvert fall ikke det politiske alternativet vi står overfor. Vi rød-grønne har et
                  særlig ansvar for å forhindre en fremskrittspartiledet regjering, særlig i
                  nedgangstider, fordi: 

Det kan være grobunn for populistiske partier. De kan kun bekjempes gjennom
                        politisk vilje til handling, god politisk kommunikasjon og politisk
                        pågangsmot. 

I nedgangstider er det lett å kalle gamle løsninger med urimelig skjeve
                        fordelingsvinklinger for «krisepakker», når det som trengs, er jevnere
                        fordeling. 

I nedgangstider er det lett å rope på de enkle løsningene. Men det vi
                        trenger, er styrke og mot til å bære gjennom de langsiktige løsningene. Det
                        legger Regjeringen opp til. 

Vi føler oss trygge på at det norske folk ønsker mer av den norske
                  sosialdemokratiske modellen, med jevne levekår og med samspill, ikke minst i
                  nedgangstider. 

 Jeg må bare innrømme at det gjør godt å få bekreftet at kommuneøkonomien under den
                  forrige regjeringen, der Høyre var med, ikke står noe tilbake for den
                  kommuneøkonomien som til nå er ført av den rød-grønne regjeringen, og det til
                  tross for all svartmaling og gjentakende utfall om sultefôring av kommunene. Selv
                  i dagens debatt har jeg observert at denne myten lever videre blant de rød-grønne,
                  til tross for de nyeste tallene fra Det tekniske beregningsutvalget. 

Jeg tror bestemt ikke de nye opplysningene kommer overraskende på Kommune-Norge.
                  Ordførere og lokale politikere har denne høsten slitt som aldri før med manglende
                  budsjettbalanse og store utfordringer. I min hjemby, Skien, skal bystyret i morgen
                  og fredag foreta driftsreduksjoner for om lag 100 mill. kr. 

«Skoler legger ned. Lærerstillinger skal fjernes. Omsorgsektoren trappes ned.
                     Barnevernsbudsjettet sprekker så det smeller. Byingeniøren må snart tegne ny
                     asfalt. Og stadig dukker det opp svarte kaniner av hattene.» 

Slik beskrives situasjonen i Telemarksavisa den 15. november. 

For mange rød-grønne politikere landet rundt har den vanskelige situasjonen nok
                  kommet som et sjokk – ikke rart, så store forventninger som Regjeringen skapte da
                  den overtok etter Bondevik II-regjeringen. Daværende kommunalminister Åslaug Haga
                  la aldri skjul på sin tilfredshet over det første årets storsatsing. Hun spente
                  dermed forventningens bue høyt – for høyt, for nå må herværende kommunalminister
                  ut og slukke branner og roe gemytter, og det kommer krisepakke. 

Kommunesektorens utfordringer er mange, uansett hvilken regjering vi har.
                  Kommunesektorens mange oppgaver er viktige i dag, og de vil være like viktige
                  framover. For det dreier seg om enkeltmenneskets trygghet, velferd og omsorg, og
                  det dreier seg om å utvikle framtidige gode lokalsamfunn til beste for alle dem
                  som bor i en kommune. 

Når bystyret i Skien i morgen skal behandle sitt budsjett for 2009, må jeg si det
                  hadde vært en stor fordel om Regjeringens krisepakke, som har innvirkning for
                  kommunesektoren, hadde blitt offentliggjort før årsskiftet, slik at kommunene pr.
                  i dag visste hva som ville komme, og kunne bake det inn i sine budsjetter. Det
                  ville gitt en langt større trygghet og forutsigbarhet enn det forholdet at man nå
                  må gå og vente på usikre tall og så komme tilbake til en ny situasjon på nyåret.
               

 Den viktigaste fornyinga av offentleg forvalting er den digitale. Det betyr at
                  mange av dagens og framtidas offentlege tenester er digitale, og dermed døgnopne
                  og fleksible for innbyggjarane våre. Dei kan bruke dei når dei vil, utan å møte
                  opp personleg. Det er ein stor fordel for offentleg sektor òg, for dei slepp å
                  manuelt skanne eller taste inn tal frå ulike skjema eller anna som innbyggjarane
                  sender inn. På den måten frigjer vi ressursar som både kan brukast til å betre
                  kvaliteten og å omstille eller effektivisere offentleg sektor. 

I årets statsbudsjett ligg det mange digitale fornyingsgrep, som Altinn II,
                  utvikling av elektroniske reseptar og elektronisk tinglysing. Men det kanskje
                  aller viktigaste grepet er utviklinga av elektronisk ID, for det er sjølve
                  føresetnaden for at etatar og kommunar sjølve skal kunne utvikle nye avanserte
                  elektroniske tenester, og for at etatar og kommunar sjølve skal kunne medverke til
                  digital fornying av Noreg. 

Eg registrerer at Høgre, Framstegspartiet og Venstre med sine kutt på DIFI sitt
                  budsjett vil radbrekke denne satsinga. Høgre, Framstegspartiet og Venstre har lagt
                  fram eit forslag om å skilje ut og selje tidlegare Statskonsult AS. Men det er
                  stor skilnad på tidlegare Statskonsult AS og DIFI, både når det gjeld oppgåver,
                  organisering, tilsette og leiing. Det vil gi store omstillingskostnader å
                  identifisere tidlegare Statskonsult AS og deretter omstrukturere resterande, slik
                  t.d. Høgre og Framstegspartiet foreslår. Eg noterer meg at Høgre ynskjer å skjerme
                  DIFI sitt arbeid med IKT, men det er dessverre slik at eit forsøk på å skilje ut
                  gamle Statskonsult AS vil føre til store forseinkingar og auka risiko for
                  IKT-prosjekta, m.a. utviklinga av eID. 

Så til ei stor reform som ikkje har vore via merksemd verken i merknader eller
                  gjennom innlegg i salen, men som eg har tenkt å bruke mitt siste minutt på. Det er
                  arbeidet med å fornye statleg byggje- og eigedomsverksemd og den prioriteringa
                  Regjeringa har gitt eigedomsforvaltinga i fengsla med ei reform i 2009. Det er eit
                  stort etterslep i vedlikehaldet i fengsla våre. Ved å overføre ansvaret for
                  vedlikehaldet av fengselseigedomane til Statsbygg vil ein frigjere kriminalomsorga
                  for desse oppgåvene. Dei kan gjere meir av det dei er gode på, nemleg å auke
                  kapasiteten og ikkje minst betre kvaliteten, altså innhaldet i
                  straffegjennomføringa, og så kan vi gjennom Statsbygg gjere det vi er gode på,
                  nemleg å halde ved like og forvalte eigedomar. 

I denne reforma ligg det òg auka vedlikehaldsmidlar med vel 105 mill. kr førebels,
                  og så får vi sjå kva tiltakspakka kan tilføre både den reforma og anna vedlikehald
                  og bygg ytterlegare. Målsetjinga er ei betre og meir effektiv forvalting av
                  fengselseigedomane, noko som vil resultere i betre forhold for dei tilsette, men
                  ikkje minst for dei innsette. 

 I forkant av kommunevalget i 2005 lovet daværende kommunalminister Haga på
                  direktesendt folkemøte at ingen kommuner skulle behøve å innføre eiendomsskatt.
                  Det skulle bli nok penger, var hennes budskap. I ettertid har det vist seg at
                  denne viktige opplysningen til kommunene ikke var helt etterrettelig, noe mange av
                  oss nok hadde en sterk mistanke om allerede før valget. Men å love folk at de skal
                  slippe å betale eiendomsskatt, er én ting. Enda verre er det å love folk at
                  kommunen de bor i, ikke skal mangle penger for å gjennomføre oppgaver til beste
                  for innbyggerne, f.eks. at det kommer vann i bassengene på skolene. 

Kommunene venter og venter, og ettersom tiden går, blir vi stadig minnet om denne
                  regjeringens fortreffelighet. Det henvises til alt kommunene har fått av økte
                  inntekter, og selvsagt uten å si noe om at disse pengene blir spist opp av
                  lønnsøkninger, renteøkninger, stort behov for vedlikehold på kommunal
                  bygningsmasse og kommunale veier. 

De rød-grønne nekter i sin iver etter rettferdig fordeling og utjamning å se
                  skriften på veggen, denne skriften som så tydelig viser at det er på tide å snu.
                  Forslaget til statsbudsjett for 2009 som vi behandler nå, ble lappet sammen i
                  forkant av den stadig økende krisen vi er inne i. Og det ser ikke ut til at det er
                  noen som helst vilje eller evne til å forandre, utover noen kosmetiske
                  bevilgninger. 

Ledigheten er allerede sterkt stigende, og jeg er redd vi ennå ikke har sett mer
                  enn krusninger på overflaten med tanke på det som kommer. 

Og Regjeringen sover, mens den drømmer søtt om rettferdig fordeling og utjamning.
                  Dette mantraet kommer til å koste kommunene dyrt. Det må føles spesielt ille for
                  alle dem som trodde på de fagre løftene fra Soria Moria, og som sliter med
                  kommuneøkonomien. 

 Rammebetingelsene som Stortinget vedtar, er helt avgjørende for hvilke tilbud våre
                  lokalpolitikere kan gi sine innbyggere. Til tross for den store veksten i
                  kommuneøkonomien sliter kommunene fortsatt med å rette opp etter den sultefôringa
                  som vi hadde i forrige stortingsperiode. At dette var en sultefôring, er ingen
                  myte, slik representanten Holmberg nylig sa. Hvordan hadde det sett ut i kommunene
                  i dag dersom dette skulle ha fortsatt inn i den stortingsperioden vi nå er inne i? 

Jeg er også glad for og tilfreds med de endringer som gjøres for at alle
                  innbyggere, uansett hvor de bor, skal få mest mulig like tilbud. Det har vært
                  mange utspill om ulik behandling av kommunene i virkemiddelsonen i Nord-Troms og
                  Finnmark. Jeg skjønner at folk blir forvirret over hva politikerne egentlig mener
                  i denne saken. 

Fremskrittspartiet har i årevis vært sterkt mot hele Nord-Norge-tilskuddet.
                  Partiet har gang på gang foreslått hele tilskuddet fjernet. De har begrunnet dette
                  med at et slikt tilskudd motvirker en raskere endring av bosettingsmønsteret,
                  altså at fraflyttingen fra distriktene går for sent. Hadde vi andre stemt for
                  disse forslagene tidligere, hadde vi ikke hatt noe Nord-Norge-tilskudd å diskutere
                  i dag. Jeg registrerer også at dette er holdninger Fremskrittspartiet har båret
                  med seg inn i Sørheim-utvalget. 

Høyre har jo heller ikke noen særlig strålende historie å vise til når det gjelder
                  kommuneøkonomi og utjevning fra sin regjeringstid. 

Samtidig har alle partier ved fjorårets behandling av kommuneproposisjonen erkjent
                  at det er en forskjellsbehandling i fordelingen mellom kommunene i
                  virkemiddelsonen. Til tross for denne enigheten kan vi i dagens innstilling se at
                  partiene igjen er delt. 

Jeg ser at det er en merknad fra regjeringspartiene der man ber departementet å
                  følge nøye med i situasjonen i kommunene i tiltakssonen i Nord-Troms. For meg er
                  det ikke viktig hva virkemidlene heter, men hvordan de virker.
                  Nord-Troms-kommunene trenger forskjellige virkemidler som kan bidra til å stoppe
                  fraflyttingen og stimulere til tilflytting og næringsaktivitet. 

Med bakgrunn i flertallsmerknaden forventer jeg at Regjeringen setter i gang en
                  gjennomgang av situasjonen i Nord-Troms og kommer tilbake i kommuneproposisjonen
                  med gjennomtenkte forslag til forbedringer. Jeg har den tiltro til statsråd
                  Meltveit Kleppa at dette vil hun prioritere høyt. Jeg vet at folk i Nord-Troms
                  forventer en avklaring på dette viktige spørsmålet. 

 Selv om veksten til kommunene i denne perioden vil bli på 28,6 milliarder kr, så
                  vil kostnadsveksten bli på over 32 milliarder. Derfor driver svært mange kommuner
                  nå og kutter i budsjettene – og jeg kan ikke huske å ha opplevd så mange trusler
                  om skolenedleggelser. Lønnsvekst og pensjonspremier utgjør en stor andel av
                  kostnadsveksten. Når vi i tillegg vet at låneveksten i kommunene har vært stor –
                  og til en høy rente – de siste årene, ser vi en sterk utgiftsvekst for kommunene. 

Venstre er svært bekymret for signalene som nå kommer fra mange kommuner og
                  fylkeskommuner om effektivisering innen skolesektoren. Dette ser spesielt ut til å
                  ramme lærertettheten og dermed undervisningen, dvs. kvaliteten på den
                  undervisningen som våre barn og unge får i løpet av skoledagen og skoleåret. Mange
                  kommunestyrer rundt omkring har dessverre ikke prioritert å bruke de økte midlene
                  de har fått overført fra staten til skolesektoren. Kommunesektoren trenger ikke
                  bare flere hender, men den trenger også flere hoder til å undervise våre elever i
                  skolen. Gode skoler landet rundt – med større lærertetthet enn det som er
                  tilfellet i dag mange steder – er helt avgjørende for at f.eks. skoler som både i
                  år og i fjor kom dårlig ut på de nasjonale prøvene, skal kunne ha en mulighet for
                  å løfte de faglige resultatene ved sine respektive skoler. 

Og da vil jeg komme over på en annen ordning som også er av avgjørende betydning
                  for at vi skal kunne høyne kunnskapsnivået i skolen, og det er at elever og lærere
                  ved svært mange skoler rundt omkring i landet nå snarest må kunne sikres et mye,
                  mye bedre lærings- og arbeidsmiljø enn det de dessverre har i dag. Vi har et
                  enormt vedlikeholdsetterslep ved så vel skoler som ved svømmeanlegg. 

En rapport fra bl.a. Barneombudet har vist at over 40 pst. av våre skoler har et
                  skolemiljø som bryter med elevenes lovfestede rett til et godt arbeidsmiljø – en
                  lov som ble vedtatt av Stortinget i 2003. 

Jeg er derfor svært glad for at Regjeringen nå ønsker å gjeninnføre
                  rentekompensasjonsordningen for renovering og bygging av nye skolebygg. Dette var
                  en ordning som Samarbeidsregjeringen innførte i 2002. I denne sammenheng vil jeg
                  si at vi må vurdere svært nøye hva som vil være mest lønnsomt i det lange løp – å
                  flikke på et fullstendig nedslitt skoleanlegg med datidens krav til materialbruk
                  og inneklima, eller om det heller vil lønne seg å bygge nye, friske og
                  miljøvennlige skolebygg med nåtidens krav til materialbruk og inneklima. 

Til slutt vil jeg ta med at Venstre ønsker å bruke 13 mill. kr mer til samiske
                  formål i neste års budsjett enn det Regjeringen legger opp til – 2 mill. kr for å
                  ivareta og videreføre tradisjonelle samiske næringer, 3 mill. kr for å sikre
                  framdrift i planene om et eget teaterbygg for Beaivváš, 3 mill. kr til planlegging
                  av et samisk kunstmuseum i Karasjok, og sist, men ikke minst 5 mill. kr til
                  utarbeidelse av sårt tiltrengte samiske lærebøker tilpasset Kunnskapsløftet Samisk
                  og til bedre arbeidsvilkår for samiske lærebokforfattere. 

 Jeg har med interesse lyttet til deler av debatten og har fått med meg at
                  opposisjonen – og da spesielt de to største borgerlige partiene – gjentar det de
                  omtaler som selvskrytet til den rød-grønne regjeringen, og at vi rosemaler
                  situasjonen i norske kommuner. Jeg hører hva de sier, men det blir ikke spesielt
                  mer interessant av den grunn. 

Da vi overtok regjeringsmakten i 2005, avlyste vi skattelettepolitikken til den
                  forrige regjeringen. Man kan godt henvise til Teknisk beregningsutvalg eller til
                  andre papirer, men hvis man spør norske kommunepolitikere om de ønsker seg tilbake
                  til perioden 2001–2005, eller ønsker at den utviklingen som har skjedd under denne
                  regjeringen, skal fortsette og forsterkes, er jeg helt sikker på – om man hadde
                  gjort undersøkelser – at man hadde fått et rungende svar – et klart svar. Men det
                  er nå det. 

Vi sa jo aldri at det skulle bli et nirvana over natta. Det er en svær skute som
                  skal snus, og det vil etter min mening ta mange år å få rettet opp det
                  strukturelle problemet i norsk kommunesektor. Den har vært underfinansiert av
                  vekslende regjeringer over lang tid, og det vil ta lang tid å få på plass et
                  kommuneinntektssystem som tar dette inn over seg. Men det betyr ikke at man ikke
                  kan være fornøyd med den retningen kommuneopplegget går i, og der er tendensen
                  svært klar. 

Det er altså slik at vi har økt inntektene med ca. 50 pst. mer enn i den forrige
                  stortingsperioden. Det er et betydelig løft. Men det betyr ikke at vi ikke har
                  skoler som fortsatt faller fra hverandre, eller at barnevern og andre viktige
                  tiltak i kommunesektoren har nok penger. Det mener jeg absolutt ikke at de har.
                  Det betyr f.eks. heller ikke at sykepleiere og hjelpepleiere fortsatt ikke må løpe
                  svært fort for å nå over de arbeidsoppgavene som fins. Da må vi i hvert fall
                  bestemme oss for at det viktigste i årene som kommer, er å fortsette opptrappingen
                  av fellesskapets ressurser og ikke trappe det ned gjennom å gi skattelettelser:
                  mest til dem som har mest fra før. 

De to største borgerlige partiene – bare noen korte kommentarer til det: Jeg ser
                  at Fremskrittspartiet foreslår en økning på ca. 4,7 milliarder kr. Det er vel og
                  bra, men det er, som en av statsrådene her sa, 4,7 milliarder kr av en totalpakke
                  på over 30 ekstra oljemilliarder man putter inn i norsk økonomi. Da er det ikke
                  spesielt imponerende at den viktigste velferdsprodusenten i landet vårt blir
                  tilgodesett med et så lite beløp når skattelettene blir delt utover rund baut til
                  folk her i landet som etter min mening strengt tatt ikke trenger det. 

Det andre interessante poenget med Fremskrittspartiets opplegg er at Høyre langt
                  på vei har avlyst hele den økonomiske politikken deres. Det betyr at Høyre, som
                  stiller seg på Regjeringens linje når det gjelder kommuneøkonomi, har det samme
                  økonomiske opplegget, og at det er det vi kan legge til grunn. Når vi da
                  kombinerer de to partienes ønsker om både regjeringssamarbeid og omfattende
                  skatte- og avgiftlettelser, vet norske kommunepolitikere fra forrige periode hva
                  som blir prioritert foran det andre. Da vil det bli dakapo: Sultefôring av
                  kommunene og skattelettelser – mest til dem som har mest fra før. Vi har prøvd
                  dette før. Det er ingen grunn til å gjenta den feilen på nytt. 

 Det er mye og mange temaer i denne debatten vi kan snakke om, men jeg vil bruke
                  tiden min på en viktig sak og et godt tiltak som fortjener oppmerksomhet. 

I statsbudsjettet for 2009 legger Regjeringen fram forslag til endringer i
                  bostøtten. Dette er en viktig endring i den sosiale boligpolitikken og i kampen
                  mot fattigdom. Omleggingen og styrkingen av bostøtteordningen vil medføre at så
                  mange som 50 000 flere husstander vil kunne få bostøtte. Det som er spesielt bra,
                  er at blant disse kan opptil 10 000 flere barnefamilier være sikret ordningen. For
                  mange av dem som må snu på krona mot slutten av måneden, vil dette kanskje gjøre
                  hverdagen litt romsligere. 

Når endringene er fullt innfaset, er ordningen styrket med 1 milliard kr. Dette er
                  vel anvendte penger, fordi det går til dem som sliter aller mest. Allerede fra
                  neste år økes bevilgningene til bostøtte med 300 mill. kr. Det er flere endringer
                  som gjør at terskelen for å motta bostøtte, blir lavere. Inntektsgrensene er
                  hevet, og hovedregelen for å få bostøtte i den nye ordningen er at den eller de
                  det gjelder, har lave inntekter og høye boutgifter. Regelen om at de som bor
                  alene, må være trygdet for å få bostøtte, faller bort. Også par uten barn eller
                  enslige med lav inntekt kan nå søke om hjelp til å klare sine boutgifter, og
                  kravet om husbankfinansiering fjernes. 

Bostøtten er et veldig målrettet tiltak mot dem som virkelig trenger det. Derfor
                  er det gledelig – og jeg er veldig stolt over – at mange tusen flere vil kunne få
                  bostøtte i årene framover. 

 En god offentlig sektor er en bærebjelke i et velferdssamfunn. Da er det viktig å
                  sørge for at kommunene, som står helt i første rekke når det gjelder
                  velferdsproduksjon til befolkninga, har god nok økonomi til å klare oppgavene. Det
                  er et oppdrag som Regjeringa tar på alvor. Realveksten i den samlede
                  kommunesektorens inntekter er på over 28 milliarder kr i løpet av denne
                  stortingsperioden. 

Det har vært heilt avgjørende for Kommune-Norge at denne veksten kom. Det betyr
                  selvsagt ikke at alt er såre vel, og at alle problemene er ute av verden.
                  Kommunene har stadig store og viktige uløste oppgaver. Ikke minst gjelder det
                  distriktskommunene, som både skal gi gode tilbud til befolkninga og samtidig makte
                  å holde oppe bosettinga, særlig i forhold til unge mennesker og spesielt unge
                  kvinner. Da er det viktig å ha klart for seg at mennesket ikke bare lever av vei,
                  vann og kloakk, selv om dette er viktig nok. Eller sagt på en annen måte: Skal det
                  bo folk i distriktene, også på små plasser, må det gis rom for både de materielle
                  og de åndelige og kulturelle dimensjonene i livet. Gode skoler, barnehager,
                  helsetilbud og samferdselstilbud er viktig, men også kulturskoler, idrettstilbud
                  og kultur- og fritidstilbud for voksne. 

Representanten fra Senterpartiet, Anna Ceselie Brustad Moe, nevnte i sitt innlegg
                  tidligere i dag suksessen til de unge aktørene fra Nesseby The BlackSheeps, som
                  nylig vant den nordiske finalen i ungdommens Melodi Grand Prix. Jeg kan bare
                  slutte meg til det representanten Brustad Moe sa. Ungdommene i The BlackSheeps har
                  vist hvordan kultur kan være med på å gi unge mennesker både trygghet for sin
                  identitet og stolthet over det stedet de kommer fra. Det er blitt kult å være fra
                  Nesseby. Jeg er glad for at Regjeringa har ei svært brei tilnærming til sin
                  distrikts- og regionalpolitikk, og at man over mange departementers budsjetter har
                  fokus både på det daglige, de nære basale behov folk har der de bor, og det som
                  dreier seg om å bidra til å hvelve en høgere himmel over folks liv. 

Jeg har avslutningsvis lyst til å peke på et forhold som flere representanter har
                  vært innom her i dag. Innretninga på regionaltilskuddet til Nord-Norge slår ulikt
                  ut for kommunene i tiltakssonen, noe som bidrar til at kommunene i Nord-Troms får
                  betydelig mindre enn i Finnmark. Ved Stortingets behandling av
                  kommuneproposisjonen påpekte komiteens flertall fra regjeringspartiene denne
                  forskjellen og bad Regjeringa se nærmere på dette. I budsjettmerknaden for 2009
                  følger de samme partiene opp saken. Samtidig ser jeg til min forbauselse at
                  Fremskrittspartiet, som inntil nokså nylig var prinsipielt imot regionaltilskuddet
                  til Nord-Norge, nå plutselig er for. 

Jeg er glad for at Regjeringa i statsbudsjettet for 2009 gir alle kommunene i
                  tiltakssonen som oppfyller kriteriene, småkommunetilskudd etter høyeste sats, noe
                  som kommer alle kommunene i Nord-Troms til gode. For øvrig vil jeg slutte meg til
                  regjeringspartienes flertallsmerknad der en ber Regjeringa følge situasjonen for
                  Nord-Troms-kommunene nøye, med tanke på å finne en tilfredsstillende løsning også
                  når det gjelder satsen for regionaltilskuddet. 

 Per-Willy Amundsen snakket i sitt innlegg om at Regjeringen «fører en uansvarlig
                  asylpolitikk» etter hans syn. Det er et utsagn jeg reagerer på. Og jeg er fristet
                  til å spørre Per-Willy Amundsen: Hva er «en uansvarlig asylpolitikk»? Kan det
                  f.eks. være, som Per-Willy Amundsen tidligere har lansert, å avvise mennesker med
                  funksjonshemninger og analfabeter, selv om de har behov for beskyttelse? Kan det
                  f.eks. være å sette et tak på innvandrere helt uavhengig av hvordan konfliktbildet
                  i verden ser ut? Kan det være å ignorere at det i hovedsak er sivile som blir
                  rammet i krig, og at det i særdeleshet er kvinner og barn som blir tvunget på
                  flukt, og at disse derfor trenger et særskilt vern? Kan det være å uttrykke et
                  ønske om å reforhandle internasjonale avtaler som handler nettopp om å beskytte
                  mennesker på flukt? 

På toppen av det hele drar Amundsen igjen fram det gamle skremmebildet av at
                  nordmenn står i fare for å komme i mindretall. Det er selvsagt noe som
                  Fremskrittspartiet til stadighet tyr til, kun for å prøve å skremme folk. Den
                  retorikken baserer seg jo på at folk som flytter hit, aldri kan bli norske.
                  Beskjeden som gis til disse, skal altså være at uansett hvor mye du prøver å
                  integrere deg, så vil vi aldri akseptere deg som norsk. Ikke bare er det
                  uansvarlig, men det er også både umenneskelig og forkastelig. 

Jeg vil også tro at det føles ubehagelig for Høyre å se for seg at
                  Fremskrittspartiet kommer til å kreve å få statsråden på dette feltet i et
                  eventuelt regjeringssamarbeid mellom de to partiene. Jeg vil tro partiet Høyre vil
                  kreve en garanti for at dette tankegodset som Per-Willy Amundsen tidligere har
                  forfektet, blir lagt i en skuff og gjemt der. Dette er et såpass alvorlig tema at
                  Høyre ikke lenger kan skyve foran seg at man skal forhandle om politikken når
                  valgresultatet foreligger. Jeg utfordrer derfor partiet Høyre til å være helt
                  tydelig på dette punktet. 

 Da den rød-grønne regjeringen overtok i 2005, stod det fullt av lærere på
                  oppsigelse rundt omkring i Kommune-Norge. Det var fordi den høyrestyrte
                  regjeringen tydelig sa: Det er nok lærere, vi trenger kun en omorganisering. De sa
                  at kommunene fikk nok penger. Det trengtes kun effektivisering og omorganisering. 

Jeg er veldig glad for at denne regjeringen så tydelig helt fra starten av både
                  ved å se og ved å handle har tilført kommunene mer midler, fordi den offentlige
                  omsorgen som vi skal ha, er utrolig viktig for hver enkelt innbygger. Men det tar
                  tid å tette hullene etter den kommuneøkonomien som har vært tidligere. Alt er ikke
                  såre vel i kommunene våre. Men det som denne regjeringen lovet, var at bunnen var
                  nådd. Pilen skulle peke oppover, og det har den gjort. 

Jeg er glad for at budsjettet i år er et budsjett for Skole-Norge. Mange bygg
                  kommer til å bli pusset opp. Vi vet at vi har et etterslep på skolebygg på om lag
                  mellom 40 og 70 milliarder kr, og jeg er utrolig glad for at Regjeringen og
                  Stortinget kommer til å prioritere å bygge skoler i årene som kommer. 

Det er kommet flere inn i eldreomsorgen, og det er utrolig viktig. 

Regjeringen har fått igjennom mer rettferdige kommunale tilskudd. Det bygger på at
                  kommunene skal få mer penger til offentlig velferd og en mer rettferdig fordeling.
                  Mye av urettferdigheten er rettet opp, men ennå er det ting som ikke er som det
                  skal være. Hvordan kan det være rettferdig at f.eks. Alta skal få mye mer tilskudd
                  enn det som Kvænangen, en liten kommune som ligger tett inntil Alta, får? Disse
                  kommunene er under samme tiltakssone, tiltakssonen i Nord-Norge. 

Det er slik at Kvænangen kommune kommer vesentlig dårligere ut. Jeg vil henvise
                  til det som Rolf Reikvam sa i sitt innlegg, at man ber om at man aktivt bruker
                  skjønnsmiddeltilskuddet for å utjevne disse forskjellene. Jeg vil også henvise til
                  den merknaden som flertallet har i innstillingen om at man ber departementet
                  fortsatt følge nøye med på situasjonen for kommunene i tiltakssonen i Nord-Troms.
                  Jeg mener at for å følge med i utviklingen er det viktig at Regjeringen kommer
                  tilbake til denne utfordringen i kommuneproposisjonen som blir lagt fram i 2009.
               

 Det slår meg av og til i denne sal at man snakker for døve ører. 

Til Bendiks H. Arnesen: Jeg vil bare gjenta at de nyeste tallene fra Teknisk
                  beregningsutvalg tilsier at veksten i kommuneøkonomien har vært omtrent akkurat
                  den samme under denne regjeringen som under Bondevik II-regjeringen, dette ifølge
                  novembertallene. Så synes jeg det er litt spesielt at enkelte representanter står
                  her og kimser ad tallene som kommer fra Teknisk beregningsutvalg. 

Jeg nevnte i mitt forrige innlegg at Kommune-Norge står overfor mange
                  utfordringer, og det kommer de fortsatt til å gjøre. I 2008 har kommunene stått
                  overfor den situasjon at vi har fått en tredobling av antall flyktninger og
                  asylsøkere som kommer til landet. UDI er under press, og kommunene likeså. Men jeg
                  har lyst til å si at mange kommuner gjør en kjempejobb både når det gjelder
                  bosetting og når det gjelder integrering. 

Min oppmerksomhet nå skal først og fremst rette seg mot de asylsøkerne som får
                  avslag på sine søknader, og som skal returneres til hjemlandet. Jeg har nylig
                  stilt statsråden et skriftlig spørsmål angående dette. Med bakgrunn i den store
                  økningen i antall asylsøkere som kommer til Norge nå, og med bakgrunn i lave
                  uttransporteringstall, spurte jeg om hva statsråden vil gjøre for å øke antallet
                  uttransporteringer og hindre at asylsøkere med avslag går under jorda og blir her
                  illegalt. Jeg beklager å si at det svaret som kom i går, ikke var
                  tilfredsstillende. Ingenting tyder på konkrete tiltak for å øke hyppigheten av
                  uttransporteringene i tråd med den økningen av asylsøkere som vi har hatt i 2008.
                  Statsråden sier i sitt svar at det er Politiets utlendingsenhet som har ansvaret
                  for uttransporteringene. Da vil jeg spørre statsråden helt direkte om hva han vil
                  gjøre for å øke kapasiteten i PU. Hvilke nye initiativ vil statsråden ta for å øke
                  tempoet i uttransporteringene? 

 Først ros til kommunalminister Magnhild Meltveit Kleppa for at en nå i dette
                  statsbudsjettet tar et kraftig løft for forbedring av bostøtteordningen. Det er et
                  løft som vi har etterlyst, og som også er i samsvar med det forslaget som Høyre
                  hadde i fjorårets statsbudsjett. Jeg mener at det egentlig er det store grepet som
                  er gjort fra denne regjeringen på boligområdet, og som vil ha stor betydning for
                  bekjempelse av fattigdom i Norge. Det er et målrettet og godt tiltak. 

Det er en enstemmig komité som i innstillingen sier at en ønsker at kriteriene
                  knyttet til universell utforming skal gjelde i forbindelse med
                  rentekompensasjonsordningen. Det mener vi er riktig. Det er viktig og
                  framtidsrettet. Men det er også viktig å understreke at markedet ikke må oppfatte
                  det slik at en skaper mye byråkrati for de kommunene som allerede har kommet langt
                  i planleggingen og har klare prosjekter som de kan igangsette, for den kritiske
                  situasjonen for å holde folk i arbeid er for alvorlig til at en kan få utsettelser
                  av prosjekter for å tilfredsstille disse kriteriene. Så det må gjelde for nye
                  prosjekter som startes og planlegges nå, ikke gamle, ferdige eller nesten
                  ferdigstilte prosjekter. 

I debatten er det et tall som har blitt brukt. Det har blitt sagt at det under den
                  forrige regjeringen var en nedgang i antall ansatte i kommunesektoren på 3 000.
                  Jeg må be om at statsråden redegjør for hvordan det tallet har kommet opp, for det
                  er ingenting i de dokumentene som jeg sitter på nå, som kan tyde på at det er et
                  korrekt tall. Hvis en ser på side 74 i nasjonalbudsjettet, på utviklingen av
                  antall sysselsatte i kommunesektoren, vil en se at utviklingen under den forrige
                  regjering viste en økning på 6 000–7 000 ansatte. Hvis en ser på timeårsverk og
                  veksten som det er redegjort for der i Teknisk beregningsutvalg, er det helt
                  åpenbart at det også under forrige regjering var en vekst i timeårsverkene – altså
                  ikke bare under den nåværende regjering, men også under den forrige. 

Det er riktig at antall timeårsverk har økt mer under denne regjeringen, men da må
                  en også se på endringene i befolkningssammensetningen og på oppgaveendringer. Hvis
                  en korrigerer for dette, og tar utgangspunkt i 2002-tall, var, som jeg har påpekt
                  flere ganger, utviklingen i kommuneøkonomien altså 4,2 pst. i forrige periode og
                  4,3 pst. under denne regjeringen – det er sammenligningen mellom de to
                  regjeringene når det gjelder de samlede inntektene for kommunesektoren. 

Så var fornyingsministeren så vidt inne på byggereform og endringer i statens
                  byggevirksomhet. Jeg er glad for at Regjeringen følger opp det forslaget som lå i
                  statsbudsjettet allerede i 2006, om å gjøre noe med eiendomsforholdene knyttet til
                  kriminalomsorgen. Det er ganske utrolig, for det forslaget er ett av veldig mange
                  forslag til reform i bygge- og eiendomsvirksomheten, og Regjeringen har brukt tre
                  år på å gjennomføre kun ett av forslagene. 

 Representanten Arild Stokkan-Grande var nylig oppe på talerstolen og leverte en
                  ganske sterk regle om Fremskrittspartiets politikk – jeg holdt på å si – den
                  demoniserte, uriktige fremstilingen av Fremskrittspartiets politikk. 

Han fastslår som en sannhet at Fremskrittspartiets politikk er umenneskelig og
                  forkastelig, visstnok fordi vi ønsker innstramming særlig på asylområdet. Igjen
                  tar Arbeiderpartiet det samme trikset som man tar ved enhver anledning når denne
                  typen saker diskuteres, enten i denne sal, eller ute i norsk media: Man setter
                  likhetstegn mellom innvandrere som søker asyl i Norge – asylsøkere – og
                  flyktninger. Representanten Stokkan-Grande vet utmerket godt at det er to veldig
                  forskjellige ting. Det er fullt mulig å stramme inn asylpolitikken til Norge
                  dersom vi gir opphold til dem som er reelt forfulgt, og ikke til alle de andre.
                  Hvis man skal ta tallene fra UDI på alvor, er det kun et sted mellom 10–15 pst. av
                  de som søker asyl til Norge i dag, som oppfyller vilkårene i
                  Flyktningkonvensjonen. Det er dramatisk andre tall – vi snakker om 1 500–2 000 i
                  stedet for 15 000, som er antallet asylsøknader vi får i Norge i dag. 

Når Fremskrittspartiet sier at dagens innvandringspolitikk er uansvarlig, er det
                  ikke bare fordi vi åpenbart er i en situasjon hvor man ikke har kontroll over
                  tilstrømningen, men det er også fordi, som jeg sa i mitt innegg, og som jeg ikke
                  har noen problemer med å gjenta, at man ikke ser de langsiktige konsekvensene av
                  den innvandringspolitikken som føres. 

Jeg må si på vegne av eget parti og på vegne av meg selv, at jeg ønsker ikke en
                  utvikling hvor etniske nordmenn blir en minoritet i eget land. Jeg ønsker ikke en
                  utvikling hvor Oslo har et flertall av personer med innvandrerbakgrunn i 2029.
                  Dersom man mener det, som jeg tror det store flertallet i den norske befolkningen
                  gjør, må man ta konsekvensene av det i innvandringspolitikken. Man kan ikke styre
                  på dette feltet fra år til år og ut fra alle gode forsett dersom man ikke ser de
                  lange linjene framover og ser konsekvensene det vil få for det norske samfunnet –
                  vi står overfor gryende konsekvenser av det allerede i dag, når ytringsfriheten
                  utfordres, når likestillingen og likeverdet utfordres. Når vi har muslimske
                  organisasjoner i Norge som ikke vil ta avstand fra dødsstraff for homofile, ja da
                  har vi et problem. Det er det jeg utfordrer denne salen til å ta inn over seg.
               

 Jeg skal ikke bruke denne debatten til å svare på representanten Per-Willy
                  Amundsens påstander når det gjelder innvandringspolitikk. Det vil ta mye mer tid
                  enn et treminutters innlegg, for avstanden mellom Fremskrittspartiet og resten av
                  det politiske Norge er så stor at en må ha egne debatter for det. Så det skal jeg
                  la ligge i denne omgang. 

Det er to ting jeg vil si: For det første har det skjedd noe som er veldig bra for
                  norske kommuner i dag, og for alle kommunepolitikere og rådmenn som – om de klør
                  seg i hodet eller river seg i håret, det vet jeg ikke – har følt en uro for
                  skatteinntektene i Kommune-Norge. Men statsråden sa at den svikt som måtte komme i
                  skatteinntektene til neste år, vil bli kompensert. Det tror jeg er det viktigste
                  som er sagt i denne salen i dag for kommunenes vedkommende. 

Så kom representanten Hagebakken med en oppfordring til opposisjonen. Det gjelder
                  forslag nr. 3, som handler om Karmøy og bortfall av mange arbeidsplasser der.
                  Forslaget går ut på at en ber Regjeringen komme med et opplegg der en sørger for å
                  tilrettelegge for å unngå at det blir for mange negative virkninger av den
                  varslede nedstengningen av Hydros Søderberganlegg på Karmøy. Jeg forstod
                  Hagebakken slik at han ønsket at det skulle oversendes Regjeringen. Det forstår
                  jeg slik at Regjeringen vil forplikte seg i forhold til denne alvorlige
                  situasjonen som er på Karmøy og andre steder i landet med tanke på arbeidsplasser,
                  og vil komme tilbake med et helhetlig opplegg og ta situasjonen på Karmøy og andre
                  steder på alvor. Derfor er det enighet i opposisjonen om å gjøre forslaget om til
                  et oversendelsesforslag. 

 Bent Høie har hatt ordet to ganger og får ordet til en kort merknad, på inntil 1
                  minutt. 

 Det var godt jeg klarte å komme før statsråden. En ny problemstilling er knyttet
                  til kommunalministeren. 

I en replikkrunde i finansdebatten tok jeg opp med kommunalministeren situasjonen
                  for Kommunekreditt. Jeg håpet da på en snarlig løsning, ikke minst fordi det den
                  dagen var sendt ut en pressemelding om at Regjeringen hadde funnet en løsning for
                  Eksportfinans, der det stod at en også skulle finne en løsning for Kommunekreditt. 

Nå er det 14 dager siden. Det er fortsatt ingen løsning for Kommunekreditt. Jeg
                  ser i dag at representantskapet i Kommunekreditt har sendt et brev til
                  statsministeren der de helt klart sier at det nå haster med å finne en løsning. De
                  sier: 

«Svekket konkurranse har bare det siste halvår påført kommunene økte
                     renteutgifter på ca. 200 mill kroner.» 

Det vil si at økte renteutgifter på investeringer i offentlig sektor som følge av
                  svekket konkurranse på denne sektoren nå er tre ganger så høye som Regjeringens
                  forslag til rentekompensasjonsordning i 2009. Det sier noe om alvoret i denne
                  situasjonen, og det er helt utrolig at Regjeringen har funnet løsninger for
                  private banker, for Eksportfinans, mens for offentlig sektor somler de altså ennå.
               

 Lat meg aller fyrst berre understreka betydinga av Kommunekreditt som ein
                  alternativ institusjon. Det er behov for konkurranse i kommunesektoren. Det er jo
                  enklare for Regjeringa å føreta seg noko i forhold til Kommunalbanken som har 80
                  pst. statleg eigarskap, enn Kommunekreditt som er eigd av Eksportfinans, og
                  Eksportfinans igjen med 15 pst. statleg eigarskap. Det pågår no ein prosess. Eg
                  håper, som Bent Høie, at det kjem ei avklaring raskt, men eg kan forsikra om at i
                  regi av Eksportfinans går det no føre seg ein prosess – forhåpentlegvis med ei
                  lykkeleg løysing både for Kommunekreditt og for kommunane. 

Så vil eg takka for gode ord når det gjeld bustøtta. Det vil verta, trur eg, av
                  uvurderleg betyding for 50 000 nye husstandar at ho kjem på plass 1. juli. Eg trur
                  òg tilskot til 15 000 nye kommunalt disponerte utleigeboligar som ligg i
                  budsjettet, og 20 års fastrente i Husbanken har betyding. 

Så vil eg gjerne berre seia at det går føre seg veldig mykje godt arbeid på det
                  boligsosiale området. Når det gjeld folk som kjem ut av fengsel, får no fleire av
                  dei ein heim å gå til. Vi skal dela ut ein pris på fredag for beste innsats for
                  dei bustadslause i inneverande år, og her er det mange kvalifiserte kandidatar. 

Lat meg òg seia når det gjeld distriktspolitikken og det engasjementet som
                  Regjeringa har for at folk skal ha moglegheit til å velja kor dei vil bu, at det
                  er inspirerande faktisk å kunna lesa av statistikken at det nyttar å fokusera på
                  moglegheitene i distrikta. Det er folk som bur i lokalsamfunna, det er kommunane
                  og regionane som må utnytta dei. Men vi må heilt tilbake til år 2000 for å finna
                  eit år der så mange kommunar har hatt vekst i folketalet, og det i ei tid der tala
                  er frå den høgkonjunkturen som vi nå har hatt. 

Så til slutt når det gjeld talet på sysselsette: 45 600 i auke i denne perioden,
                  tilsvarande minus 3 000 i førre periode, er teke frå Statistisk sentralbyrå – det
                  er ikkje tal som Regjeringa har funne på. 

Og til Kari Lise Holmberg, med fare for å vera glededrepar og sløkkja den gleda
                  som ho uttrykte når det galdt kommuneøkonomien: 28,6 milliardar kr i auke denne
                  perioden er utan den kostnadsveksten som har funne stad. Det er vel òg difor
                  kommunane faktisk har funne rom for 45 600 nye tilsette og nye oppgåver. 

 Det er interessant å sitte og høre den delen av debatten som handler om det
                  kommunepolitiske opplegget. Man skal være særdeles kreativ for å kunne framstille
                  den forrige stortingsperioden som en god vekstperiode i Kommune-Norge. Det er få i
                  Kommune-Norge som kjenner seg igjen i det. Jeg registrerer også at enkelte
                  framstiller det som at den veksten som kom med det første statsbudsjettet vi la
                  fram, var et engangsbeløp, men det er faktisk sånn at med det hevet vi nivået. Det
                  beløpet er blitt bevilget hvert år senere, og så har de andre pengene kommet i
                  tillegg. Tilleggene er altså etter at det er beregnet pris- og kostnadsvekst, noe
                  som også har betydning for integreringspolitikken, som egentlig var grunnen til at
                  jeg bad om ordet. 

Representanten Kari Lise Holmberg har vært ordfører i Skien kommune. Hun var litt
                  beskjeden, så jeg kan godt skryte litt av Skien, en kommune som er et godt
                  eksempel på en god integreringspolitikk, og som har tatt sin del av ansvaret for
                  bosetting, noe det er bred enighet om ifølge innstillingen, det gjelder også de
                  nye satsingene som skjer nå. 

Så til det direkte spørsmålet om uttransportering. Vi har i løpet av 2008 på grunn
                  av økte ankomster, økt bevilgningene til Politiets utlendingsenhet, og selv om
                  representanten Holmberg ikke var tilfredsstilt av mitt svar i går, er det altså en
                  realitet at det er Politiets utlendingsenhet som har ansvar for uttransportering.
                  De har altså fått en tilleggsbevilgning for det – en tilleggsbevilgning som
                  videreføres i 2009. I tillegg blir det i større grad enn tidligere, lagt vekt på
                  grensenære kontroller òg av politiet. Det er viktig, fordi mye av utfordringen ved
                  uttransportering er knyttet opp mot ID-tvil, man må være sikker på hvem man
                  uttransporterer når man uttransporterer med tvang. ID er i det hele tatt en av
                  utfordringene på utlendingsområdet, det er jeg enig med representanten Holmberg i. 

Så er jeg glad for det vi har sagt om en del av våre 13 innstrammingspunkter. Det
                  handler om å få til returavtaler med andre land, og nå er også returavtalen med
                  Russland på plass – den ble det i desember. Jeg vil si at det er et positivt
                  bidrag det å kunne ha mer effektiv uttransportering, det at vi nå kommer til å
                  bruke fingeravtrykk hyppigere enn tidligere, som det går fram av de forslagene vi
                  har lagt fram. Det gjelder ikke minst også den type tiltak som vi ser ved
                  etableringen av den raske saksbehandlingen som nå skjer på Torshov, som også
                  åpenbart vil bidra til å kunne få til en mer rask og effektiv uttransportering ved
                  at en del saker behandles veldig raskt, og på det grunnlaget gir raskere
                  konklusjon, særlig for dem som da ikke har grunnlag for opphold. 

Endelig vil jeg nevne det tettere samarbeidet som er etablert mellom Politiets
                  utlendingsenhet og UDI i forbindelse med aksjoner som politiet har, f.eks. den mye
                  omtalte Grünerløkka-aksjonen. Der ble det avslørt at det var enkelte som oppholdt
                  seg ulovlig her, de var altså ikke asylsøkere. Tettere samarbeid mellom UDI og
                  Politiets utlendingsenhet gir grunnlag for raskere uttransportering. 

 Det er en del myter som er ganske seiglivede. En av disse mytene fikk vi servert
                  tidligere i debatten av representanten Kongshaug, der han understreket at
                  grunnlaget for velferdsstaten og velferdssamfunnet er den verdiskapingen som skjer
                  i privat sektor. Det som burde være åpenbart for alle, er at grunnlaget for
                  velferdsstaten er det som skjer innenfor hele spekteret. Alle yrkesaktive i dette
                  land er med på å skape den velferdsstaten som vi er stolte av. Det gjelder også
                  den aktiviteten som foregår i offentlig sektor – innenfor høyere utdanning,
                  innenfor skole og innenfor helse. Alle som jobber innenfor disse sektorene, legger
                  grunnlaget for det velferdssamfunnet vi har. Å prøve å tegne et bilde av og
                  opprettholde myten om at det bare er de som jobber i privat sektor, som legger
                  grunnlag for velferdssamfunnet, er så galt som det bare kan bli. At privat sektor
                  er med på å skape grunnlag for import, er greit nok. Men velferdssamfunnet er vi
                  alle med på å skape, alle som er yrkesaktive. Den beskjeden må også gå til alle
                  kvinnene innenfor omsorgsyrkene og helsesektoren, de er med på å skape
                  velferdssamfunnet. 

Så skal ikke jeg være med på å konkurrere om hvor bra det var i forrige periode,
                  og hvor bra det er nå. Jeg synes at den type debatt er ganske håpløs. Det blir noe
                  uvirkelig over det. 

Jeg tror vi alle kan være enige om at 2006 var et godt år for kommunesektoren.
                  2007 var et rimelig godt år. For 2008 vet vi ikke riktig ennå, men det vil
                  sannsynligvis se ganske bra ut. 2009 vet vi ganske lite om. Slår de
                  forutsetningene som ligger i budsjettet, med skatteinntektene osv., til, blir 2009
                  sannsynligvis også rimelig bra, 

rimelig bra

. Det tror jeg
                  er en beskrivelse de fleste vil kjenne seg igjen i. Da blir det litt bortkastet å
                  diskutere om det var bedre i forrige periode sammenlignet med denne perioden. 

Helt til slutt til representanten Per-Willy Amundsen: Det er ganske ubehagelig å
                  sitte og høre begrep som at «etniske nordmenn» vil bli i mindretall. Hvem er
                  etnisk nordmann i 2060? I den grad han lever, er det Per-Willy Amundsen? Er ikke
                  de som kom til Norge fra et annet land, etablerte seg, fikk barn og barnebarn,
                  like gode etniske nordmenn som Per-Willy Amundsen og hans eventuelle etterkommere
                  måtte være? Jeg skulle ønske vi kunne slutte med dette, slik at vi kunne få en
                  redelig og skikkelig debatt om innvandring. 

Så til det at Regjeringen mangler kontroll på innvandringen: Hvem er i stand til å
                  kontrollere krigen i Irak, som har resultert i økt innvandring til Norge? Det er
                  Afghanistan og alle de internasjonale konfliktene som forårsaker at vi får flere
                  søknader til Norge. Det er det vi må forholde oss til. 

 (komiteens leder): Jeg har med mitt innlegg ikke først og fremst til hensikt å
                  forlenge debatten ved å erte på meg politiske motstandere i utrengsmål, men jeg
                  ser ikke bort fra at det kan ha den virkningen. 

For det første: Jeg er helt enig med Bent Høie fra Høyre og sjølsagt
                  kommunalministeren når det gjelder viktigheten av å finne en løsning for
                  Kommunekreditt. Jeg har hørt tall over 700 mill. kr, som er det som kommunene
                  sparer på at det er to kredittinstitusjoner. Det utgjør en veldig stor del.
                  Nærmere 75 pst. av lånemassen er knyttet til de to kredittinstitusjonene. Det
                  haster, og vi ser alle fram til en god løsning i så måte. 

For øvrig vil jeg si at de som har vært framme her på vegne av Høyre, er noe
                  eplekjekke, for å bruke et uttrykk som jeg synes passer til situasjonen nå, kontra
                  tidligere. Jeg synes man framstiller tingenes tilstand under den forrige
                  regjeringa vel mye glansbildeaktig. Vi innrømmer at situasjon nå er krevende på
                  mange vis, men sannelig gjør vi vårt for at den skal bli bedre. Ikke minst er det
                  viktig å huske på at da vårt budsjett ble lagt fram, ble det egentlig ganske godt
                  mottatt. Jeg har pratet med veldig mange ordførere som har uttrykt stor
                  begeistring over at vi torde ta de omfordelingsgrepene vi gjorde, og som er glad
                  for den skreddersømmen vi har foretatt med nye og ulike tilskuddsordninger. 

Vi har gjort mye, og nå garanterer statsråden for skatteinntektene neste år. Det
                  er et viktig signal. Samtidig vet vi at renten går nedover. Det er et viktig
                  bidrag. Kanskje er situasjonen litt lysere nå enn den så ut til å være i går.
                  Saken er jo at finanskrisen ikke akkurat har tilpasset seg våre budsjettprosesser.
                  Men vi evner å reagere raskt, og vi gjør ting i tur og orden. Det første vi
                  gjorde, gjaldt renten. Det ser vi effekten av nå. Jeg tror den dagen vi skal se
                  tilbake på hva vi gjorde sammen – for å si det slik – da finanskrisen kom, var at
                  det vi da gjorde, var smart. Vi løfter velferden, og vi sikrer folk arbeid. Det er
                  jobb nr. 1. 

Jeg ser fram til en tid som blir givende for kommunesektoren, der det skal bli mye
                  å glede seg over. For å bruke et uttrykk som en annen rød-grønn har brukt: Det vil
                  skinne litt, ikke bare av eldreomsorgen, men også av det kommunale
                  tjenestetilbudet. For det skader ikke om det blir litt mer oppussing. Det vet vi
                  alle. 

 Presidenten har ikke hørt uttrykket «eplekjekk» i salen tidligere. Det står ikke
                  på fylisten min, men blir kanskje føyd til etter hvert! 

Arild Stokkan-Grande har hatt ordet to ganger tidligere og får ordet til en kort
                  merknad, på inntil 1 minutt. 

 Oppsiktsvekkende nok har Høyre og Fremskrittspartiet et forslag som flertallet har
                  liten lyst til å stemme ned. Det er forslag nr. 14, som går på å utrede et
                  språkopplæringsprogram for mor og barn der fireårskontrollen har avdekket
                  sviktende norskkunnskaper. Vi har en ordning i dag i tolv kommuner der man sørger
                  for en oppfølging hvis det avdekkes mangler ved språktest ved fireårsalder. Det
                  henger også nøye sammen med forsøksordningene vi har hatt med gratis kjernetid i
                  barnehager. Vi ønsker å være åpne for å forbedre ordningen og jobbe videre med
                  det. Derfor er det uheldig hvis vi stemmer det ned, og vi vil derfor be Høyre og
                  Fremskrittspartiet om å gjøre om forslaget til et oversendelsesforslag. Så kan
                  denne debatten avsluttes i vennskapelig ånd. 

Gunn Olsen hadde her overtatt presidentplassen. 

  Per-Willy Amundsen har også hatt ordet to ganger før og får ordet til en kort
                  merknad. 

 Det er flott at man klarer å enes om noen forslag på tvers av partigrensene.
                  Fremskrittspartiet har ingen problemer med å gjøre dette forslaget om til et
                  oversendelsesforslag, vi hilser det tvert imot velkommen dersom det kan få
                  fortgang i saken. 

Så vil jeg raskt kommentere Reikvams innlegg nå til slutt, hvor han åpenbart synes
                  det er ubehagelig at man benytter begrepet «etniske nordmenn». Det er et helt
                  relevant og riktig begrep. Det er ingen problemer med å benytte et sånt begrep.
                  Når vi fokuserer på det, er det ikke nødvendigvis i forhold til begrepet som
                  sådant, men på grunn av de grunnleggende endringene vi står overfor i det norske
                  samfunnet som følge av en uansvarlig innvandringspolitikk. Denne politikken fører
                  til at dette samfunnet endres, og det er irreversibelt. Dessverre registrerer jeg
                  at heller ikke representanten Reikvam er villig til å ta det inn over seg. 

 Kari Lise Holmberg har også hatt ordet to ganger før og får ordet til en kort
                  merknad. 

 Det er nok ikke sånn at Tore Hagebakken har provosert meg opp. 

Jeg har bare lyst til på en ålreit måte å si at jeg forstår veldig godt hvilke
                  utfordringer Regjeringen nå har i forhold til kommuneøkonomien. I samme tonefall
                  vil jeg forklare at under Bondevik II-regjeringen var det også noe som het
                  finansmarked og skyhøye pensjonsutgifter for kommunesektoren. Det vil under enhver
                  regjering være vanskelige situasjoner som må håndteres. 

Nå håper jeg at jeg ikke har provosert Hagebakken. 

Til slutt vil jeg bare si at vi fra Høyres side er enig i at man oversender de
                  forslagene det ble referert til her, men det må da gjelde både nr. 12 og nr. 14.
               

 Lat meg berre kommentera to geografiske område som har vore tekne opp her av
                  fleire. Det eine er Karmøy og Nord-Rogaland og den situasjonen som dei kan bli
                  ståande overfor der. Der er det eit konkret forslag, og eg synest det er veldig
                  greitt om det blir oversendt til Regjeringa. Eg kan berre kvittera frå Regjeringa
                  si side med at vi sjølvsagt følgjer nøye med på situasjonen der og veit at det kan
                  bli behov for å reagera. Vi må nok òg førebu oss på at finanskrisa kan innebera at
                  det blir fleire sårbare samfunn som må takast vare på. 

Så til Nord-Troms. Vårt utgangspunkt er at tiltakssona i si tid vart oppretta med
                  tiltak overfor bedrifter og enkeltpersonar. Når det gjeld kommuneøkonomien, har
                  det versert ulike forslag, frå Borge-utvalet, frå Sørheim-utvalet, og andre
                  forslag som har vore drøfta. I det inntektssystemet som Regjeringa la fram,
                  føreslår vi å vidareføre Nord-Noreg-tilskotet. Det har ulike satsar for Nordland,
                  Troms og Finnmark. Så skal eg berre understreka at eg skal følgja nøye med på
                  situasjonen for kommunane i Nord-Troms. Eg veit at nokre av dei har det krevjande.
                  Eg veit at småkommunetilskot vil hjelpa. Det verserer òg ein påstand om at
                  kommunane i Nord-Troms har for lite del i dei midlane som fylkeskommunane som
                  regional utviklingsaktør har til disposisjon. Eg skal sjekka ut både det og andre
                  forhold i tråd med oppmodinga i merknaden frå komiteen. 

Så vil eg berre seia til slutt at eg er audmjuk overfor den situasjonen som mange
                  kommunar no står i. Det er ikkje tvil om at det er ei svært krevjande handtering i
                  mange kommunar, både som følgje av den aktivitetsveksten som er no i 2008 – og som
                  vi har vore glade for – og som følgje av andre forhold. Eg skal ha møte med KS i
                  morgon og sjå på kva forslag vi kan bli einige om når det gjeld tiltakspakken. Så
                  får vi koma tilbake til dimensjoneringa. 

Det som gler meg aller mest i dag, er faktisk det felles engasjementet som er i
                  denne salen for at kommunane utfører viktige velferdsoppgåver og skal ha midlar i
                  samsvar med det. Det lovar godt for framtida. 

 Flere har ikke bedt om ordet til sak nr. 1. 

(Votering, se side 1294) 





                    

 Under debatten er det satt fram 38 forslag. Det er 

forslagene nr. 1–6, fra Per-Willy Amundsen på vegne av
                           Fremskrittspartiet, Høyre, Kristelig Folkeparti og Venstre 

forslagene nr. 7 og 8, fra Per-Willy Amundsen på vegne av
                           Fremskrittspartiet, Høyre og Kristelig Folkeparti 

forslagene nr. 9–12, fra Per-Willy Amundsen på vegne av
                           Fremskrittspartiet, Høyre og Venstre 

forslagene nr. 13 og 14, fra Per-Willy Amundsen på vegne av
                           Fremskrittspartiet og Høyre 

forslag nr. 15, fra Per-Willy Amundsen på vegne av Fremskrittspartiet,
                           Kristelig Folkeparti og Venstre 

forslag nr. 16, fra Bent Høie på vegne av Høyre, Kristelig Folkeparti og
                           Venstre 

forslagene nr. 17–30, fra Per-Willy Amundsen på vegne av
                           Fremskrittspartiet 

forslag nr. 31, fra Bent Høie på vegne av Høyre og Kristelig Folkeparti
                        

forslagene nr. 32–35, fra Bent Høie på vegne av Høyre og Venstre 

forslagene nr. 36 og 37, fra Bent Høie på vegne av Høyre 

forslag nr. 38, fra Leif Helge Kongshaug på vegne av Venstre 

Forslagene nr. 3, 12 og 14 er omgjort til oversendelsesforslag. 

Forslag nr. 3, fra Fremskrittspartiet, Høyre, Kristelig Folkeparti og Venstre,
                     lyder i endret form: 

«Det henstilles til Regjeringen å sørge for et opplegg som gjennom
                        målrettede offentlige virkemidler kan medvirke til å tilrettelegge for at
                        negative virkninger av Hydros varslede nedstenging av selskapets
                        Søderberganlegg på Karmøy blir minst mulig.» 

Forslag nr. 12, fra Fremskrittspartiet, Høyre og Venstre, lyder i endret form: 

«Det henstilles til Regjeringen i forbindelse med Revidert nasjonalbudsjett
                        2009 å komme tilbake med et forslag om å utvide forsøket med
                        språkkartlegging på helsestasjonene av 4-åringer i 12 kommuner til å omfatte
                        alle 4-åringer i hele landet.» 

Forslag nr. 14, fra Fremskrittspartiet og Høyre, lyder i endret form: 

«Det henstilles til Regjeringen å utrede et språkopplæringsprogram for mor
                        og barn, der 4-årskontrollen har avdekket sviktende norskkunnskaper.» 

Presidenten foreslår at disse forslagene oversendes Regjeringen uten
                     realitetsvotering. – Det anses vedtatt. 

Det voteres så over forslag nr. 38, fra Venstre. Forslaget lyder: 

«Stortinget ber Regjeringen utrede kompetansekrav og minimumskrav til små
                     foretak innen byggfagene.» 

Votering:

Forslaget fra Venstre ble med 90 mot 8 stemmer ikke bifalt.

(Voteringsutskrift kl. 18.39.51)

 Det voteres så over forslag nr. 37, fra Høyre. Forslaget lyder: 

«Stortinget ber Regjeringen fremme en sak om etablering av asylmottak som
                        kan bidra til mer kompetanse innenfor fagfeltet (egne kompetansemottak).»
                     

Votering:

Forslaget fra Høyre ble med 85 mot 13 stemmer ikke bifalt.

(Voteringsutskrift kl. 18.40.11)

 Det voteres så over forslag nr. 36, fra Høyre. Forslaget lyder: 

«Stortinget ber Regjeringen komme tilbake i Revidert nasjonalbudsjett 2009
                        med forslag om gratis barnehagetilbud der både mor og far deltar i
                        introduksjonsordningen eller er i arbeid/under utdanning.» 

Kristelig Folkeparti har varslet at de ønsker å støtte dette forslaget. 

Votering:

Forslaget fra Høyre ble med 78 mot 20 stemmer ikke bifalt.

(Voteringsutskrift kl. 18.40.31)

 Det voteres så over forslagene nr. 34 og 35, fra Høyre og Venstre. 

Forslag nr. 34 lyder: 

«Stortinget ber Regjeringen komme tilbake i Revidert nasjonalbudsjett 2009
                        med en sak som sikrer at Norge tar et større ansvar i det internasjonale
                        flyktningarbeidet ved at kvoten overføringsflyktninger økes med 500.» 

Forslag nr. 35 lyder: 

«Stortinget ber Regjeringen i forbindelse med Revidert nasjonalbudsjett 2009
                        utvide retten til norskopplæring i introduksjonsordningen til å gjelde 500
                        timer.» 

Kristelig Folkeparti har varslet at de ønsker å støtte forslagene. 

Votering:

Forslagene fra Høyre og Venstre ble med 71 mot 26 stemmer ikke bifalt.

(Voteringsutskrift kl. 18.40.57)

 Det voteres over forslagene nr. 32 og 33, fra Høyre og Venstre. 

Forslag nr. 32 lyder: 

«Stortinget ber Regjeringen i forbindelse med Kommuneproposisjonen for 2010
                        komme med en opptrappingsplan for å sikre at egne skatteinntekter igjen
                        utgjør minst 50 pst. av kommunenes inntekter.» 

Forslag nr. 33 lyder: 

«Stortinget ber Regjeringen komme tilbake med en sak som legger til rette
                        for videreføring og utvidelse av forsøk med kommunal
                        oppgavedifferensiering.» 

Votering:

Forslagene fra Høyre og Venstre ble med 79 mot 19 stemmer ikke bifalt.

(Voteringsutskrift kl. 18.41.19)

 Det voteres over forslag nr. 31, fra Høyre og Kristelig Folkeparti.
                        Forslaget lyder: 

«Stortinget ber Regjeringen i forbindelse med Revidert nasjonalbudsjett 2009
                        styrke ordningen med kommunale innvandringstiltak.» 

Votering:

Forslaget fra Høyre og Kristelig Folkeparti ble med 78 mot 19 stemmer
                     ikke bifalt.

(Voteringsutskrift kl. 18.41.37)

 Det voteres så over forslagene nr. 17–30, fra Fremskrittspartiet. 

Forslag nr. 17 lyder: 

«Stortinget ber Regjeringen nedlegge IMDI og overføre oppgavene til Arbeids- og
                     inkluderingsdepartementet.» 

Forslag nr. 18 lyder: 

«Stortinget ber Regjeringen utrede obligatorisk testing av innvandreres
                     norskkunnskaper, kjennskap til norske samfunnsforhold, norsk historie og
                     vestlig kultur, der man må oppnå et visst nivå før statsborgerskap innvilges.
                     Dette nivået forutsettes å være høyt nok til at de som består testen, vil ha
                     gode muligheter til å ta del i det norske samfunnet.» 

Forslag nr. 19 lyder: 

«Stortinget ber Regjeringen utrede et pilotprosjekt overfor gutter med
                     ikke-vestlig innvandrerbakgrunn med formål å fremme verdiene knyttet til
                     likeverd mellom mennesker og likestilling mellom kjønnene.» 

Forslag nr. 20 lyder: 

«Stortinget ber Regjeringen oppløse det statsfinansierte Romanifondet og
                     tilbakeføre pengene uavkortet til giverne.» 

Forslag nr. 21 lyder: 

«Stortinget ber Regjeringen oppløse det statsfinansierte Samefolkets fond og
                     tilbakeføre pengene uavkortet til giverne.» 

Forslag nr. 22 lyder: 

«Stortinget ber Regjeringen nedlegge Kompetansesenteret for urfolks
                     rettigheter.» 

Forslag nr. 23 lyder: 

«Stortinget ber Regjeringen fremme en sak om å oppheve finnmarksloven.» 

Forslag nr. 24 lyder: 

«Stortinget ber Regjeringen utrede og fremme de nødvendige forslag, slik at alt
                     tettstedsrelatert areal i Finnmark overføres fra Finnmarkseiendommen til
                     kommunene umiddelbart.» 

Forslag nr. 25 lyder: 

«Stortinget ber Regjeringen utrede og fremme de nødvendige forslag som medfører
                     at dagens umatrikulerte grunn i Finnmark blir matrikulert som fast eiendom, og
                     at festegrunn under denne blir lovlig fradelt som fast eiendom og gjenstand for
                     direkte salg.» 

Forslag nr. 26 lyder: 

«Stortinget ber Regjeringen utrede og fremme de nødvendige forslag, slik at de
                     områdene som i dag inngår i Finnmarkseiendommen, overføres i sin helhet til de
                     enkelte finnmarkskommunene.» 

Forslag nr. 27 lyder: 

«Stortinget ber Regjeringen terminere alle igangsatte prosesser som følge av
                     Samerettsutvalgets arbeid, herunder også forslaget om å overføre Statskogs
                     eiendommer i Troms og Nordland til Hålogalandsallmenningen.» 

Forslag nr. 28 lyder: 

«Stortinget ber Regjeringen utrede og fremme de nødvendige forslag, slik at
                     Sametinget kan nedlegges.» 

Forslag nr. 29 lyder: 

«Stortinget ber Regjeringen starte arbeidet med å få sagt opp ILO-konvensjon
                     nr. 169.» 

Forslag nr. 30 lyder: 

«Stortinget ber Regjeringen legge frem en sak for Stortinget om nedleggelse av
                     Utlendingsnemnda, der ansvaret for klagebehandlingen overføres til Arbeids- og
                     inkluderingsdepartementet.» 

Votering:

Forslagene fra Fremskrittspartiet ble med 78 mot 20 stemmer ikke bifalt.

(Voteringsutskrift kl. 18.41.55)

 Det voteres så over forslag nr. 16, fra Høyre, Kristelig Folkeparti og
                        Venstre. Forslaget lyder: 

«Stortinget ber Regjeringen forsterke og videreføre strategien «På vei til
                        egen bolig» frem til etter at evalueringen er gjennomført og ny strategi
                        etablert.» 

Votering:

Forslaget fra Høyre, Kristelig Folkeparti og Venstre ble med 72 mot 26
                     stemmer ikke bifalt.

(Voteringsutskrift kl. 18.42.17)

 Det voteres så over forslag nr. 15, fra Fremskrittspartiet, Kristelig
                        Folkeparti og Venstre. Forslaget lyder: 

«Stortinget ber Regjeringen gjennomgå vilkårene for avskrivning av heis med
                        sikte på å gjøre en slik investering i eksisterende bygg gunstigere.» 

Så vidt presidenten har oppfattet, skulle Høyre vært medforslagsstillere her,
                     og de vil følgelig stemme for forslaget. 

Votering:

Forslaget fra Fremskrittspartiet, Kristelig Folkeparti og Venstre ble med
                     52 mot 46 stemmer ikke bifalt.

(Voteringsutskrift kl. 18.42.54)

 Det voteres så over forslag nr. 13, fra Fremskrittspartiet og Høyre.
                        Forslaget lyder: 

«Stortinget ber Regjeringen fremme en sak om et internt prissystem mellom
                        statlige tjenesteleverandører.» 

Votering:

Forslaget fra Fremskrittspartiet og Høyre ble med 65 mot 33 stemmer ikke
                     bifalt.

(Voteringsutskrift kl. 18.43.12)

 Det voteres så over forslagene nr. 9–11, fra Fremskrittspartiet, Høyre og
                     Venstre. 

Forslag nr. 9 lyder: 

«Stortinget ber Regjeringen i kommuneopplegget for 2010 gjeninnføre ordningen
                     med tilbakeføring av deler av selskapsskatten til kommunene.» 

Forslag nr. 10 lyder: 

«Stortinget ber Regjeringen starte opp igjen samarbeidsprosjektet «Fremtidens
                     kommunestruktur» med Kommunenes Sentralforbund. Erfaringene fra prosjektet må
                     brukes til å igangsette konkrete forslag til virkemidler som motiverer til en
                     ny prosess for frivillige endringer i kommunestrukturen.» 

Forslag nr. 11 lyder: 

«Stortinget ber Regjeringen skille ut tidligere Statskonsult som et eget
                     selskap og selge dette.» 

Votering:

Forslagene fra Fremskrittspartiet, Høyre og Venstre ble med 59 mot 39
                     stemmer ikke bifalt.

(Voteringsutskrift kl. 18.43.35)

 Det voteres så over forslagene nr. 7 og 8, fra Fremskrittspartiet, Høyre og
                     Kristelig Folkeparti. 

Forslag nr. 7 lyder: 

«Stortinget ber Regjeringen nedlegge Husleietvistutvalget.» 

Forslag nr. 8 lyder: 

«Stortinget ber Regjeringen komme tilbake til Stortinget med en sak om å
                        sette Slottsplassen i stand gjennom for eksempel steinlegging.» 

Votering:

Forslagene fra Fremskrittspartiet, Høyre og Kristelig Folkeparti ble med
                     58 mot 40 stemmer ikke bifalt.

(Voteringsutskrift kl. 18.43.58)

 Det voteres så over forslagene nr. 1, 2, 4, 5 og 6, fra Fremskrittspartiet,
                     Høyre, Kristelig Folkeparti og Venstre. 

Forslag nr. 1 lyder: 

«Stortinget ber Regjeringen i Kommuneproposisjonen for 2010 legge til grunn at
                     kommunene i Nord-Troms som inngår i tiltakssonen for Finnmark og Nord-Troms,
                     får like mye Nord-Norge- og Namsdalstilskudd som finnmarkskommunene.» 

Forslag nr. 2 lyder: 

«Stortinget ber Regjeringen i løpet av våren 2009 komme tilbake til Stortinget
                     med en strategi for modernisering av offentlig sektor som inneholder konkrete
                     tidsfestede og målbare kriterier for om arbeidet lykkes.» 

Forslag nr. 4 lyder: 

«Stortinget ber Regjeringen innlemme privatskoler i rentekompensasjonsordningen
                     for skolebygg.» 

Forslag nr. 5 lyder: 

«Stortinget ber Regjeringen utrede hvorvidt kommunene holder seg til
                     selvkostprinsippet for byggesaksgebyrer.» 

Forslag nr. 6 lyder: 

«Stortinget ber Regjeringen komme tilbake til Stortinget med en sak hvor
                     saksbehandlingsrutinene i UDI/UNE og muligheter for effektiviseringstiltak som
                     kan settes i verk for å få antall ubehandlede saker ned på et akseptabelt nivå,
                     gjennomgås.» 

Votering:

Forslagene fra Fremskrittspartiet, Høyre, Kristelig Folkeparti og Venstre
                     ble med 52 mot 46 stemmer ikke bifalt.

(Voteringsutskrift kl. 18.44.25)

 Det skal så voteres over innstillingens forslag til vedtak. 

Komiteen hadde innstilt: 

A. 

Rammeområde 1

(Statsforvaltning)

I 

På statsbudsjettet for 2009 bevilges under: 

Utgifter

20

Statsministerens kontor

 1

Driftsutgifter

76 220 000

21

Statsrådet

 1

Driftsutgifter

146 600 000

24

Regjeringsadvokaten

 1

Driftsutgifter

47 500 000

21

Spesielle driftsutgifter

13 600 000

1500

Fornyings- og
                              administrasjonsdepartementet

 1

Driftsutgifter

150 028 000

21

Spesielle driftsutgifter, 

kan overføres

70 472 000

22

Forskning, 

kan
                                 overføres

13 000 000

1503

Midler til opplæring og utvikling av
                              tillitsvalgte

70

Tilskudd

86 141 000

71

Bidrag fra arbeidstakerne

26 945 000

1510

Fylkesmannsembetene

 1

Driftsutgifter

1 193 379 000

21

Spesielle driftsutgifter, 

kan overføres

150 000 000

1521

Direktoratet for forvaltning og IKT

 1

Driftsutgifter

116 354 000

21

Spesielle driftsutgifter, 

kan overføres

42 899 000

22

Minside, 

kan
                              overføres

13 572 000

23

Elektronisk ID, 

kan
                                 overføres

80 000 000

1522

Departementenes servicesenter

 1

Driftsutgifter

339 366 000

22

Fellesutgifter for R-kvartalet

80 512 000

45

Større utstyrsanskaffelser og
                              vedlikehold, 

kan overføres

36 054 000

1523

Tilskudd til kompetanseutvikling

70

Tilskudd, 

kan
                                 overføres

14 000 000

1530

Tilskudd til de politiske partier

 1

Driftsutgifter

990 000

70

Tilskudd til de politiske partiers
                              sentrale organisasjoner

220 493 000

71

Tilskudd til de politiske partiers
                              kommunale organisasjoner

28 665 000

73

Tilskudd til de politiske partiers
                              fylkesorganisasjoner

62 609 000

75

Tilskudd til partienes
                              fylkesungdomsorganisasjoner

17 797 000

76

Tilskudd til de politiske partiers
                              sentrale ungdomsorganisasjoner

6 649 000

1541

Pensjoner av statskassen

 1

Driftsutgifter, 

overslagsbevilgning

21 700 000

1542

Tilskudd til Statens Pensjonskasse

 1

Driftsutgifter, 

overslagsbevilgning

8 265 000 000

70

For andre medlemmer av Statens
                              Pensjonskasse, 

overslagsbevilgning

92 000 000

1543

Arbeidsgiveravgift til folketrygden

 1

Driftsutgifter, 

overslagsbevilgning

911 000 000

70

For andre medlemmer av Statens
                              Pensjonskasse, 

overslagsbevilgning

10 000 000

1546

Yrkesskadeforsikring

 1

Driftsutgifter, 

overslagsbevilgning

94 000 000

1547

Gruppelivsforsikring

 1

Driftsutgifter, 

overslagsbevilgning

126 000 000

1570

Datatilsynet

 1

Driftsutgifter

27 955 000

1571

Personvernnemnda

 1

Driftsutgifter

1 650 000

1580

Byggeprosjekter utenfor husleieordningen

30

Prosjektering av bygg, 

kan overføres

40 000 000

31

Igangsetting av byggeprosjekter, 

kan overføres

60 000 000

33

Videreføring av byggeprosjekter, 

kan overføres

953 000 000

36

Kunstnerisk utsmykking, 

kan overføres

12 490 000

1581

Eiendommer til kongelige formål

 1

Driftsutgifter

22 028 000

45

Større utstyrsanskaffelser og
                              vedlikehold, 

kan overføres

39 558 000

1582

Utvikling av Fornebuområdet

30

Investeringer, Fornebu, 

kan overføres

7 000 000

2445

Statsbygg

24

Driftsresultat:

1 Driftsinntekter, 

overslagsbevilgning

-3 227 519 000

2 Driftsutgifter, 

overslagsbevilgning

1 156 002 000

3 Avskrivninger

594 011 000

4 Renter av statens kapital

52 298 000

5 Til investeringsformål

900 000 000

6 Til reguleringsfondet

-23 248 000

-548 456 000

30

Prosjektering av bygg, 

kan overføres

71 000 000

31

Igangsetting av ordinære byggeprosjekter,
                                 

kan overføres

227 500 000

32

Igangsetting av kurantprosjekter, 

kan overføres

82 000 000

33

Videreføring av ordinære byggeprosjekter,
                                 

kan overføres

576 287 000

34

Videreføring av kurantprosjekter, 

kan overføres

610 200 000

45

Større utstyrsanskaffelser og
                              vedlikehold, 

kan overføres

100 000 000

49

Kjøp av eiendommer, 

kan overføres

100 000 000

2470

Statens Pensjonskasse

24

Driftsresultat:

1 Driftsinntekter, 

overslagsbevilgning

-400 253 000

2 Driftsutgifter, 

overslagsbevilgning

325 498 000

3 Avskrivninger

46 164 000

5 Til investeringsformål

17 059 000

-11 532 000

45

Større utstyrsanskaffelser og
                              vedlikehold, 

kan overføres

327 442 000

Totale utgifter

15 251 667 000

Inntekter

3024

Regjeringsadvokaten

 1

Erstatning for utgifter i rettssaker

7 100 000

 3

Oppdrag

500 000

4510

Fylkesmannsembetene

 1

Inntekter ved oppdrag

149 961 000

4521

Direktoratet for forvaltning og IKT

 3

Diverse inntekter

4 620 000

 4

Internasjonale oppdrag

3 000 000

4522

Departementenes servicesenter

 2

Diverse inntekter

2 578 000

 6

Brukerfinansierte tjenester

86 833 000

 7

Parkeringsinntekter

1 476 000

4546

Yrkesskadeforsikring

 1

Premieinntekter

127 000 000

4547

Gruppelivsforsikring

 1

Premieinntekter

47 000 000

4581

Eiendommer til kongelige formål

 1

Ymse inntekter

131 000

5445

Statsbygg

39

Avsetning til investeringsformål

900 000 000

5446

Salg av eiendom, Fornebu

40

Salgsinntekter, Fornebu

23 600 000

5470

Statens Pensjonskasse

30

Avsetning til investeringsformål

17 059 000

5607

Renter av boliglånsordningen i Statens
                              Pensjonskasse

80

Renter

1 223 000 000

Totale inntekter

2 593 858 000

II 

Merinntektsfullmakter

Stortinget samtykker i at Fornyings- og administrasjonsdepartementet i 2009 kan: 

overskride bevilgningen under

mot tilsvarende merinntekter
                           under

kap. 1510 post 21

kap. 4510 post 1

kap. 1522 post 1

kap. 4522 postene 2 og 6

III 

Fullmakt til overskridelse

Stortinget samtykker i at Fornyings- og administrasjonsdepartementet i 2009 kan
                  overskride bevilgningen under kap. 2470 Statens Pensjonskasse, post 45 Større
                  utstyrsanskaffelser og vedlikehold, med inntil 10 mill. kroner mot dekning i
                  reguleringsfondet. 

IV 

Fullmakt til nettobudsjettering

Stortinget samtykker i at: 

1. det enkelte departement som et ledd i ordningen med bonus og rabatter, i
                        2009 kan nettoføre som utgiftsreduksjon på vedkommende utgiftspost
                        tilbakebetalt bonus og rabatt, også om tilbakebetalingen refererer seg til
                        kjøp i tidligere år. 

2. Fornyings- og administrasjonsdepartementet i 2009 kan nettoføre som
                        utgiftsreduksjon under kap. 1510 Fylkesmannsembetene, post 21 Spesielle
                        driftsutgifter, refusjoner av utgifter til fellestjenester der Fylkesmannen
                        samordner utgiftene. 

V 

Fullmakt til å gjennomføre investeringsprosjektet PERFORM

Stortinget samtykker i at Fornyings- og administrasjonsdepartementet i 2009 kan
                  gjennomføre PERFORM-prosjektet i Statens Pensjonskasse, herunder forplikte staten
                  innenfor en kostnadsramme på 874 mill. kroner. 

VI 

Omdisponeringsfullmakter

Stortinget samtykker i at Fornyings- og administrasjonsdepartementet i 2009 kan
                  omdisponere bevilgninger fra kap. 1500 Fornyings- og administrasjonsdepartementet,
                  post 1 Driftsutgifter og post 21 Spesielle driftsutgifter, kap. 1560 Spesielle
                  IKT-tiltak, post 22 Samordning av IKT-politikken, og kap. 1561 Internasjonalt
                  IKT-samarbeid og utviklingsprogram, post 70 Tilskudd til internasjonale program,
                  til kap. 1521 Direktoratet for forvaltning og IKT, postene 1 Driftsutgifter, 21
                  Spesielle driftsutgifter og 23 Elektronisk ID. 

VII 

Fullmakter til å overskride gitte bevilgninger

Stortinget samtykker i at Fornyings- og administrasjonsdepartementet i 2009 kan: 

1. overskride kap. 2445 Statsbygg, postene 30-49, med inntil 175 mill.
                        kroner, mot inndekning i reguleringsfondet. 

2. overskride kap. 2445 Statsbygg, postene 30-49, med beløp som tilsvarer
                        inntekter fra salg av eiendommer, samt medregne ubrukte inntekter fra salg
                        av eiendom ved beregning av overført beløp. 

VIII 

Omdisponeringsfullmakter

Stortinget samtykker i at Fornyings- og administrasjonsdepartementet i 2009 kan
                  omdisponere: 

1. under kap. 1580 Byggeprosjekt utenfor husleieordningen, mellom postene 30
                        til 45. 

2. under kap. 1581 Eiendommer til kongelige formål, mellom postene 1, 30 og
                        45. 

3. under kap. 2445 Statsbygg, mellom postene 30 til 49. 

IX 

Fullmakt til å gjennomføre investeringsprosjekter innenfor de
                     angitte kostnadsrammer

Stortinget samtykker i at Fornyings- og administrasjonsdepartementet i 2009 kan
                  gjennomføre byggeprosjekter og andre investeringsprosjekter, herunder forplikte
                  staten innenfor de angitte kostnadsrammene, under følgende kapitler og poster: 

Kap.

Post

Betegnelse

1580

Byggeprosjekter utenfor
                           husleieordningen

31

Igangsetting av byggeprosjekter

33

Videreføring av byggeprosjekter

45

Større utstyrsanskaffelser og
                           vedlikehold

1581

Eiendommer til kongelige formål

30

Ekstraordinært vedlikehold, Bygdø
                              Kongsgård

1582

Utvikling av Fornebuområdet

30

Investeringer, Fornebu

2445

Statsbygg

31

Igangsetting av ordinære
                           byggeprosjekter

32

Igangsetting av kurantprosjekter

33

Videreføring av ordinære
                           byggeprosjekter

34

Videreføring av kurantprosjekter

X 

Fullmakt til å igangsette byggeprosjekt uten fremleggelse av
                     egen kostnadsramme – kurantordningen

Stortinget samtykker i at Fornyings- og administrasjonsdepartementet i 2009 kan
                  igangsette nye byggeprosjekt innenfor husleieordningen under kap. 2445 post 32
                  uten fremleggelse av kostnadsramme for det enkelte prosjekt for Stortinget, på
                  følgende vilkår: 

1. Brukerdepartementet/leietaker har nødvendige husleiemidler innenfor
                        gjeldende budsjettrammer. 

2. Samlet ramme for nye tilsagn og gammelt ansvar utover gitte bevilgninger
                        overstiger ikke 1 500 mill. kroner. 

XI 

Diverse fullmakter

Stortinget samtykker i at: 

1. Fornyings- og administrasjonsdepartementet i 2009 kan:

a) godskrive det enkelte bygge- og eiendomsprosjekt med innbetalt
                              dagmulkt, konvensjonalbot og erstatning for misligholdt entreprise,
                              ved at innbetalingen blir postert i statsregnskapet på vedkommende
                              investeringspost som en utgiftsreduksjon. 

b) godkjenne salg, makeskifte og bortfeste av statens eiendom på
                              Vestbanetomta i Oslo. 

c) godkjenne salg, makeskifte eller bortfeste av eiendom forvaltet av
                              Statsbygg eller av andre statlige virksomheter som ikke har egen
                              salgsfullmakt, for inntil 500 mill. kroner totalt i budsjettåret. 

d) godkjenne kjøp av eiendom finansiert ved salgsinntekter, innsparte
                              midler eller midler fra reguleringsfondet for inntil 150 mill. kroner
                              i hvert enkelt tilfelle, og for inntil 300 mill. kroner totalt, utover
                              bevilgningen på kap. 2445 Statsbygg, post 49 Kjøp av eiendom. 

e) overdra statlige spesialskoleeiendommer til underpris eller
                              vederlagsfritt til kommuner og fylkeskommuner, dersom ansvaret for
                              skoledriften overtas av kommunen eller fylkeskommunen. 

f) foreta bortfeste, salg og makeskifte av eiendommer som er nødvendig
                              ved disponering av statens eiendommer på Fornebu for inntil 500 mill.
                              kroner. 

g) korrigere Statsbyggs balanse i de tilfeller prosjekterings- og
                              investeringsmidler ført på kap. 2445 Statsbygg overføres til andre
                              budsjettkapitler eller prosjektene ikke realiseres. 

h) avhende statlig fast eiendom til barnehageformål direkte til
                              kommuner til markedstakst. 

2. Kongen i 2009 kan avhende statlig eiendom til lavere pris enn markedspris
                        der særlige hensyn tilsier det. 

XII 

Fullmakt til overskridelse

Stortinget samtykker i at Statsministerens kontor i 2009 kan overskride
                  bevilgningen på kap. 21 Statsrådet, post 1 Driftsutgifter, for å iverksette
                  nødvendige sikkerhetstiltak for statsministeren og regjeringens øvrige medlemmer.
               

B. 

Rammeområde 6

(Innvandring, regional utvikling og bolig)

I 

På statsbudsjettet for 2009 bevilges under: 

Utgifter

500

Kommunal- og regionaldepartementet

 1

Driftsutgifter

141 500 000

21

Spesielle forsknings- og
                              utredningsoppdrag, 

kan overføres

8 350 000

45

Større utstyrsanskaffelser og
                              vedlikehold, 

kan overføres

1 000 000

50

Forskningsprogrammer under Norges
                              forskningsråd

11 500 000

502

Valgutgifter

 1

Driftsutgifter

42 500 000

551

Regional utvikling og nyskaping

60

Tilskudd til fylkeskommuner for regional
                              utvikling

1 314 200 000

61

Næringsrettede midler til regional
                              utvikling, kompensasjon for økt arbeidsgiveravgift, 

kan overføres

631 600 000

64

Utviklingsmidler til Oppland
                              fylkeskommune

70 650 000

71

Nordområdetiltak, 

kan
                                 overføres

100 000 000

552

Nasjonalt samarbeid for regional
                              utvikling

21

Kunnskapsutvikling, informasjon, mv.,
                                 

kan overføres

11 000 000

72

Nasjonale tiltak for regional utvikling,
                                 

kan overføres

407 700 000

554

Kompetansesenter for distriktsutvikling

 1

Driftsutgifter

21 500 000

580

Bostøtte

70

Bostøtte, 

overslagsbevilgning

2 887 600 000

581

Bolig- og bomiljøtiltak

21

Kunnskapsutvikling og -formidling

5 000 000

72

Program for reduserte byggekostnader,
                                 

kan overføres

16 000 000

74

Tilskudd til bolig-, by- og
                              områdeutvikling, 

kan overføres

43 000 000

75

Boligtilskudd til etablering, tilpasning
                              og utleieboliger, 

kan overføres

658 600 000

78

Kompetansetilskudd, 

kan overføres

57 000 000

582

Rentekompensasjon for skole- og
                              svømmeanlegg og kirkebygg

60

Rentekompensasjon - skole- og
                              svømmeanlegg, 

kan overføres

930 000 000

61

Rentekompensasjon - kirkebygg, 

kan overføres

105 400 000

585

Husleietvistutvalget i Oslo og Akershus

 1

Driftsutgifter

7 000 000

586

Tilskudd til omsorgsboliger og
                              sykehjemsplasser

63

Tilskudd til kompensasjon for utgifter
                              til renter og avdrag

1 796 900 000

64

Investeringstilskudd, 

kan overføres

279 400 000

587

Statens bygningstekniske etat

 1

Driftsutgifter

46 700 000

22

Kunnskapsutvikling og
                              informasjonsformidling

10 300 000

650

Integrerings- og mangfoldsdirektoratet

 1

Driftsutgifter

160 970 000

651

Bosetting av flyktninger og tiltak for
                              innvandrere

21

Spesielle driftsutgifter,
                              kunnskapsutvikling, integrering og mangfold, 

kan
                                 overføres

19 000 000

60

Integreringstilskudd, 

kan overføres

3 455 840 000

62

Kommunale innvandrertiltak

83 520 000

70

Bosettingsordningen og
                              integreringstilskudd, oppfølging

3 450 000

71

Tilskudd til innvandrerorganisasjoner og
                              annen frivillig virksomhet

45 725 000

72

Statsautorisasjonsordningen for tolker
                              m.m.

2 085 000

652

Kontaktutvalget mellom
                              innvandrerbefolkningen og myndighetene

 1

Driftsutgifter

5 600 000

653

Opplæring i norsk og samfunnskunnskap for
                              voksne innvandrere

21

Spesielle driftsutgifter, opplæring i
                              norsk og samfunnskunnskap, 

kan overføres

15 680 000

60

Opplæring i norsk og samfunnskunnskap for
                              voksne innvandrere

1 527 460 000

70

Norskprøver for voksne innvandrere

14 000 000

670

Nasjonale minoriteter

70

Tilskudd til nasjonale minoriteter

5 489 000

71

Avkastning av Romanifolkets fond

4 000 000

72

Tiltak for rom, 

kan
                                 overføres

5 297 000

680

Sametinget

50

Sametinget

203 735 000

54

Avkastning av Samefolkets fond

4 700 000

681

Tilskudd til samiske formål

72

Samisk språk, informasjon, mv.

9 055 000

74

Dokumentasjon, formidling mv.

1 357 000

682

Galdu - Kompetansesenter for urfolks
                              rettigheter

 1

Driftsutgifter

2 911 000

684

Internasjonalt fag- og formidlingssenter
                              for reindrift

 1

Driftsutgifter

3 290 000

690

Utlendingsdirektoratet

 1

Driftsutgifter

717 363 000

21

Spesielle driftsutgifter, statlige mottak

2 060 568 000

22

Spesielle driftsutgifter, tolk og
                              oversettelse

75 400 000

23

Kunnskapsutvikling, migrasjon, 

kan overføres

6 574 000

60

Vertskommunetilskudd

132 200 000

72

Retur og tilbakevending for flyktninger,
                                 

kan overføres

20 450 000

73

Gjenbosetting av flyktninger -
                              støttetiltak, 

kan nyttes under kap. 651 post
                              60

5 950 000

75

Reiseutgifter for flyktninger til og fra
                              utlandet, 

kan overføres

12 300 000

691

Utlendingsnemnda

 1

Driftsutgifter

231 437 000

21

Spesielle driftsutgifter, nemndbehandling

19 100 000

2412

Den norske stats husbank

 1

Driftsutgifter

305 000 000

45

Større utstyrsanskaffelser og
                              vedlikehold, 

kan overføres

15 000 000

72

Rentestøtte

18 000 000

2426

SIVA SF

70

Tilskudd, 

kan
                                 overføres

36 500 000

Totale utgifter

18 833 406 000

Inntekter

3585

Husleietvistutvalget i Oslo og Akershus

 1

Gebyrer

430 000

3587

Statens bygningstekniske etat

 4

Gebyrer, sentral godkjenning foretak

21 000 000

3651

Bosetting av flyktninger og tiltak for
                              innvandrere

 1

Integreringstilskudd for
                              overføringsflyktninger, ODA-godkjente utgifter

70 220 000

3653

Opplæring i norsk og samfunnskunnskap for
                              voksne innvandrere

 1

Norskopplæring i mottak, ODA-godkjente
                              utgifter

103 580 000

3670

Nasjonale minoriteter

71

Avkastning av Romanifolkets fond

4 000 000

3680

Sametinget

51

Avkastning av Samefolkets fond

4 700 000

3690

Utlendingsdirektoratet

 1

Retur og tilbakevending av flyktninger,
                              ODA-godkjente utgifter

20 450 000

 2

Gebyr for nødvisum

130 000

 3

Reiseutgifter for flyktninger til og fra
                              utlandet, ODA-godkjente utgifter

12 100 000

 4

Statlige mottak, ODA-godkjente utgifter

1 381 300 000

 6

Gjenbosetting av flyktninger -
                              støttetiltak, ODA-godkjente utgifter

5 950 000

5312

Den norske stats husbank

 1

Gebyrer m.m.

18 800 000

5316

Kommunalbanken AS

70

Garantiprovisjon

3 100 000

5326

SIVA SF

70

Låne- og garantiprovisjoner

5 800 000

5606

Finnmarkseiendommen

80

Renter

165 000

5613

Renter fra SIVA SF

80

Renter

34 000 000

5615

Renter fra Den norske stats husbank

80

Renter

5 133 000 000

Totale inntekter

6 818 725 000

II 

Merinntektsfullmakter

Stortinget samtykker i at Kommunal- og regionaldepartementet i 2009 kan: 

overskride bevilgningen under

mot tilsvarende merinntekter
                           under

kap. 500 post 1

kap. 3500 post 1

kap. 554 post 1

kap. 3554 post 1

kap. 585 post 1

kap. 3585 post 1

kap. 587 post 1

kap. 3587 post 4

kap. 2412 post 1

kap. 5312 post 1

III 

Omdisponeringsfullmakter i forbindelse med forsøk med
                     oppgavedifferensiering i Oppland fylkeskommune

Stortinget samtykker i at Kommunal- og regionaldepartementet i 2009 i samråd med
                  Landbruks- og matdepartementet, Miljøverndepartementet og Nærings- og
                  handelsdepartementet i forbindelse med forsøk med oppgavedifferensiering i Oppland
                  fylkeskommune, får adgang til å omdisponere mellom bevilgningen under kap. 551
                  Regional utvikling og nyskaping, post 64 Utviklingsmidler, til Oppland
                  fylkeskommune og bevilgningene under: 

1. kap. 551 Regional utvikling og nyskaping, post 60 Tilskudd til
                        fylkeskommuner for regional utvikling. 

2. kap. 551 Regional utvikling og nyskaping, post 61 Næringsrettede midler
                        til regional utvikling, kompensasjon for økt arbeidsgiveravgift. 

3. kap. 1150 Til gjennomføring av jordbruksavtalen m.m., post 50
                        Fondsavsetninger. 

4. kap. 1426 Statens naturoppsyn, post 31 Tiltak i naturverns- og
                        kulturlandskapsområder. 

5. kap. 1427 Direktoratet for naturforvaltning, post 74 Tilskudd til
                        friluftslivstiltak. 

6. kap. 1429 Riksantikvaren, post 72 Vern og sikring av fredete og
                        verneverdige kulturminner og kulturmiljøer. 

7. kap. 2421 Innovasjon Norge, post 50 Innovasjon – prosjekter, fond. 

IV 

Tilsagnsfullmakter

Stortinget samtykker i at Kommunal- og regionaldepartementet i 2009 kan gi tilsagn
                  om tilskudd utover gitte bevilgninger, men slik at samlet ramme for nye tilsagn og
                  gammelt ansvar ikke overstiger følgende beløp: 

551

Regional utvikling og nyskaping

61

Næringsrettede midler til regional
                              utvikling, kompensasjon for økt arbeidsgiveravgift

100,0 mill. kroner

581

Bolig- og bomiljøtiltak

75

Boligtilskudd til etablering, tilpasning
                              og utleieboliger

204,3 mill. kroner

78

Kompetansetilskudd

86,4 mill. kroner

586

Tilskudd til omsorgsboliger og
                              sykehjemsplasser

64

Investeringstilskudd

642,6 mill. kroner

V 

Investeringsramme skole- og svømmeanlegg

Stortinget samtykker i at Kommunal- og regionaldepartementet i 2009 kan gi nye
                  tilsagn om rentekompensasjon tilsvarende en investeringsramme på 2 000 mill.
                  kroner over kap. 582, post 60 Rentekompensasjon – skole- og svømmeanlegg. 

VI 

Investeringsramme kirkebygg

Stortinget samtykker i at Kommunal- og regionaldepartementet i 2009 kan gi nye
                  tilsagn om rentekompensasjon tilsvarende en investeringsramme på 800 mill. kroner
                  over kap. 582, post 61 Rentekompensasjon – kirkebygg. 

VII 

Garantiprovisjon fra Kommunalbanken AS

Stortinget samtykker i at Kommunalbanken AS i 2009 betaler en provisjon på
                  statsgarantien på 0,1 prosent av bankens lån opptatt før 1. november 1999. 

VIII 

Merinntektsfullmakter

Stortinget samtykker i at Arbeids- og inkluderingsdepartementet i 2009 kan: 

overskride bevilgningen under

mot tilsvarende merinntekter
                           under

kap. 650 post 1

kap. 3650 post 1

kap. 682 post 1

kap. 3682 post 1

kap. 683 post 1

kap. 3683 post 1

kap. 684 post 1

kap. 3684 post 1

kap. 690 post 1

kap. 3690 post 5

kap. 691 post 1

kap. 3691 post 1

IX 

Fullmakt om midlertidig innkvartering av 

asylsøkere og flyktninger

Stortinget samtykker i at Arbeids- og inkluderingsdepartementet i 2009 kan inngå
                  avtaler om midlertidig innkvartering av asylsøkere og flyktninger med varighet
                  utover 2009. Dersom behovet for mottaksplasser for asylsøkere og flyktninger blir
                  større enn antatt i statsbudsjettet for 2009, samtykker Stortinget i at Arbeids-
                  og inkluderingsdepartementet kan øke antall plasser i statlige mottak innenfor
                  gjeldende rammer for etablering og drift av det statlige mottaksapparatet, selv om
                  det medfører et bevilgningsmessig merbehov under kap. 690 Utlendingsdirektoratet,
                  post 21 Spesielle driftsutgifter, statlige mottak, eller kap. 690, post 60
                  Vertskommunetilskudd. 

Votering:

Komiteens innstilling ble bifalt med 64 mot 34 stemmer.

(Voteringsutskrift kl. 18.45.03)

Videre var innstilt: 

C. 

Rammeuavhengig vedtak 

Stortinget ber Regjeringen sørge for at storbymidlene til psykisk helse ikke
                  innlemmes i inntektssystemet fra 2009. 

Votering:

Komiteens innstilling ble enstemmig bifalt.


                    
                    

 Etter ønske fra kommunal- og forvaltningskomiteen vil presidenten foreslå at
                  taletiden blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Kommunalkomiteen har behandlet et representantforslag fra
                  stortingsrepresentantene Trine Skei Grande, Vera Lysklætt og André N. Skjelstad om
                  startlån og boligpolitikk. 

Komiteen er enig med forslagsstillerne i at det å ha et sted å bo er grunnleggende
                  for å kunne fungere i dagens samfunn. Bolig er et av fundamentene i den norske
                  velferdsmodellen. 

I løpet av våren 2008 er det kommet rapporter fra Riksrevisjonen og NIBR som viser
                  at de offentlige tiltakene for å skaffe seg bolig og beholde den, ikke virker
                  etter hensikten. Et bredt flertall i komiteen mener derfor at det er behov for nye
                  tiltak i boligpolitikken. 

En samlet komité er enig med forslagsstillerne i at det kan være aktuelt å utvide
                  den maksimale nedbetalingstiden for startlån fra 20 til 30 år. Det vil gjøre det
                  lettere for personer med lave inntekter som har startlån, å klare å betjene
                  lånene. Størrelsen på de månedlige avdragene går ned. Det er positivt at også
                  statsråd Magnhild Meltveit Kleppa i sitt svarbrev til komiteen sier at økt
                  nedbetalingstid for startlån kan være et aktuelt tiltak, sammen med bl.a. økt
                  boutgiftstak i bostøtteordningen. 

Ifølge Riksrevisjonen og NIBR er reglene for bostøtte, startlån og boligtilskudd i
                  Husbanken for kompliserte, for lite målrettede og for dårlig samordnet. I tillegg
                  uttalte statsråd Magnhild Meltveit Kleppa etter sitt møte med ulike aktører i
                  boligsektoren den 25. november 2008 at «startlån er en godt bevart hemmelighet».
                  For at flere skal få tilgang til startlån, foreslår en samlet opposisjon at det må
                  åpnes for et eller flere forsøk der flere aktører enn kommunene i en avgrenset
                  periode får lov til å forvalte startlån eller deler av ordningen på vegne av
                  Husbanken. 

Det er en tendens til at personer som har økonomi til å betjene månedlige
                  boutgifter i leid bolig, sliter med å reise depositum. Derfor mener et bredt
                  flertall i komiteen, bestående av regjeringspartiene, Kristelig Folkeparti og
                  Venstre, at det bør åpnes for å vurdere om startlån også kan gis til personer som
                  skal bruke pengene til depositum. 

Forslagsstillerne ønsker at Regjeringen legger fram forslag til en norsk modell av
                  den engelske modellen «Shared ownership» eller «hjemkjøp», hvor en gjennom
                  nedbetaling eller innbetaling gradvis kan opparbeide seg eierandel i en i
                  utgangspunktet leid bolig, og der staten bidrar med målrettede virkemidler gjennom
                  Husbanken eller kommunene. Det norske boligmarkedet skiller seg på mange måter fra
                  det engelske, og det er derfor ikke mulig å overføre modeller som er utviklet for
                  en engelsk sammenheng, direkte til Norge. Det er derfor positivt at NIBR på
                  oppdrag fra Husbanken i løpet av våren 2009 skal se på de engelske erfaringene
                  slik at Regjeringen kan vurdere en modell for «hjemkjøp» i lys av NIBR-rapporten,
                  som også Venstre-representantene foreslo. 

Kommunene har en plikt til å skaffe bolig til dem som ikke selv er i stand til å
                  skaffe seg bolig eller husvære. Forslagsstillerne ønsker at Regjeringen skal
                  utrede hvordan denne plikten kan skjerpes. I svaret fra statsråden framgår det at
                  det nå pågår et arbeid med å harmonisere dagens sosialtjenestelov og
                  kommunehelsetjenestelov til en ny felles lov, der en også har tatt med forhold til
                  annen lovgivning. Spørsmålet om hvorvidt kommunenes plikt til å skaffe
                  vanskeligstilte bolig skal videreføres eller skjerpes, vil inngå i dette arbeidet.
                  Det kan være nødvendig å skjerpe kommunenes plikt til å skaffe vanskeligstilte
                  bolig, og komiteen mener at forslaget om å utrede denne plikten er godt ivaretatt
                  i det pågående arbeidet. 

Forslagsstillerne ønsker å be Regjeringen fremme forslag om innskjerping av
                  sosialtjenesteloven med tanke på kommunenes mulighet til salg av kommunale
                  boliger. I svarbrevet fra statsråden står det at sosialtjenesteloven er «lite
                  egnet» til å skjerpe kommunens plikt til å framskaffe og disponere boliger, da den
                  ikke regulerer kommunens salg og kjøp av boliger. Komiteen støtter derfor ikke V i
                  representantforslaget. 

Det er behov for flere tiltak som øker det totale antall kommunalt disponerte
                  boliger. Det kan bl.a. gjøres ved at det settes krav til kommunene om nettovekst
                  av boliger ved tildeling av boligtilskudd til utleieboliger. 

Til slutt vil jeg anbefale innstillingen og ta opp forslag nr. 1. 

 Representanten Bjørg Tørresdal har tatt opp det forslaget hun refererte til. 

 Bolig er sammen med arbeid, utdanning, helse og omsorg en av hjørnesteinene i
                  velferdssamfunnet vårt. Hvordan vi behandler de menneskene som henger i en tråd,
                  viser hva slags samfunn vi egentlig har, hvilke verdier som ligger i bunnen, og
                  hvordan vi klarer samfunnets grunnleggende samspill. Det er derfor veldig
                  interessant å lese prosjektrapporten om bostedsløse i Norge i 2005. Den viser at
                  vi har 5 500 bostedsløse, noe som er færre enn i 1996, men 300 flere enn i 2003.
                  Flesteparten av de bostedsløse bor i de store byene, men vi ser at det er oppgang
                  i antall bostedsløse i noen av de mindre byene også. For den enkelte er det å være
                  bostedsløs alvorlig i seg selv, samme hvor i landet det er. For lokalpolitikere
                  bør økende bostedsløshet være et politisk varsko. 

De bostedsløse er ofte unge, flere menn enn kvinner, og slektninger, venner og
                  kjente stiller ofte opp for dem. For en del er også bostedsløshet et
                  tilbakevendende problem, mange har sammensatte problemer, noen er rusavhengige, og
                  i økende grad ser man at det er psykiske problemer. Det er alltid vanskelig å si
                  hva som kommer først av dette, men alvorlig er det, og mønsteret er tydelig. 

Det er i lys av dette svært viktig og riktig at Regjeringen og statsråden tar
                  slike initiativ som vi har sett her og tidligere. Endringene i bostøtteordningene
                  vil kunne løse noen av de problemene vi ser med bostedsløshet. Det er ventet at
                  ordningen vil gjøre at flere får flytte fra kommunale boliger til egne boliger.
                  Dermed frigjør man faktisk flere kommunale boliger, og folk som står i kø, kan
                  komme inn i de kommunale boligene og få et sted å bo. Det er et sterkt og riktig
                  grep fra Regjeringen å endre bostøtteordningen. Dette vil allikevel ikke være nok.
                  Derfor mener alle utenom Fremskrittspartiet at det er behov for nye tiltak i
                  boligpolitikken. Flertallet mener at det kan være aktuelt å utvide den maksimale
                  nedbetalingstiden for startlån fra 20 til 30 år, og dette kan, som statsråden
                  skriver i sitt brev til Stortinget, være et aktuelt tiltak, sammen med bl.a. økt
                  boutgiftstak i bostøtteordningen. 

Siden bostedsløshet ofte er en del av et sammensatt problem, er det viktig å få
                  med at vi har stoppet innlemmingen av de øremerkede tilskuddene til psykiatri i de
                  store byene, og at det er varslet nye tiltak i rusomsorgen. 

NIBR holder på med en ny kartlegging av bostedsløse i Norge. De bostedsløse og
                  deres familier og bekjente kan være trygge på at det er mange som nøye følger med
                  på deres situasjon, og som vil prøve å finne et sett av virkemidler som virker for
                  at de skal kunne finne et trygt og godt sted å bo. 

Opposisjonen har i forslag nr. 1 skissert et forsøksprosjekt med forvaltning av
                  startlån. Dette kan vi støtte dersom det gjøres om til et oversendelsesforslag.
               

 Jeg er noe forundret over at siste taler refererte til at Fremskrittspartiet ikke
                  ønsker nye tiltak innenfor denne sektoren. Og like etter at hun hadde sagt det, sa
                  hun at hun kunne støtte forslag nr. 1 – som nettopp er fra Fremskrittspartiet, og
                  som viser til nye tiltak – hvis det ble gjort om til et oversendelsesforslag. Jeg
                  vil be representanten lese innstillingen før hun kommer med sånne bombastiske
                  beskyldninger. 

Fremskrittspartiet er enig med forslagsstillerne i at det å ha et sted å bo, er
                  grunnleggende for å kunne fungere i dagens samfunn. Bolig er et av fundamentene i
                  den norske velferdspolitikken. Rapporter fra Riksrevisjonen og NIBR viser at de
                  offentlige tiltakene for å skaffe seg bolig og beholde den, ikke virker helt etter
                  sin hensikt. 

Det er behov for nye tiltak i boligpolitikken. Det kan bl.a. være aktuelt å utvide
                  den maksimale nedbetalingstiden for startlån fra 20 til 30 år, noe
                  Fremskrittspartiet synes det er meget viktig at man ser på. Dette kan være et godt
                  tiltak, og det vil gjøre det lettere for personer med lave inntekter som har
                  startlån, å betjene lånene sine. Videre vil det føre til at flere får
                  betjeningsevne, da størrelsen på de månedlige avdragene går ned. 

Etter sitt møte med ulike aktører i boligsektoren konkluderte statsråden med at
                  «startlån er en godt bevart hemmelighet». Det ligger en innrømmelse i den
                  uttalelsen. 

For at flere skal få tilgang til startlån, må det åpnes for et forsøk der flere
                  aktører får konkurrere med kommunene om å forvalte startlånet på vegne av
                  Husbanken. Startlån er ofte ikke nok for førstegangsetablerere på boligmarkedet.
                  Man er også ofte avhengig av tilleggslån fra andre utlånere. På mange kommuners
                  nettsider står det – og dette antakeligvis for å selge lånene: Inntil 100 pst. av
                  lånesummen, ingen krav til egenkapital eller kausjon og ingen øvre aldersgrense. 

Men som vanlig når det ser ut til å være for godt til å være sant, er det som
                  regel det. Hvorfor skriver kommunene dette på nettsidene sine? Er det for å lure
                  noen? Er det for å gi inntrykk av at tilbudet er bedre enn det er? Jeg synes
                  statsråden bør se på dette. 

Fremskrittspartiet mener også at hovedproblemet i det norske boligmarkedet er at
                  tilbudssiden i markedet ikke fungerer godt nok, og at de høye boligprisene i Norge
                  i stor grad skyldes bevisste politiske valg. 

Fremskrittspartiet mener at bostøtte er en god ordning, og er glad for at den
                  posten i budsjettet er økt. Vi går også inn for å fjerne både kravene knyttet til
                  minstestandard for bolig på 40 m

2

, kravet om eget, separat kjøkken og
                  soverom, og kravet knyttet til husbanklån for pensjonister. Dette er tiltak som
                  Fremskrittspartiet synes er gode, og vi synes denne saken er viktig. 

 Først vil jeg berømme Venstre for å ha tatt mange spennende og viktige
                  boligpolitiske initiativ. Ett av dem behandler vi i dag, og det en ser, er at det
                  er bred støtte for mye av den tankegangen som ligger bak forslaget. 

Vi har i høst fått en gryende diskusjon om boligpolitikken, der en også har hatt
                  ulike utspill og synspunkter. Nå er en jo i en situasjon der en ser at
                  boligprisene har en tendens til å flate ut eller falle. I de siste årene har det
                  vært veldig sterkt fokus på at boligprisene har steget, og at det har vært et
                  problem for nyetablerere. Jeg tror at en nå når en opplever at en eventuelt får et
                  fall i boligprisene, vil oppdage at det bare er én ting som er verre for
                  nyetablerere enn stigende boligpriser, og det er synkende boligpriser. For med
                  synkende boligpriser er det ikke mulig for veldig mange nyetablerere å få
                  finansiert boligen sin gjennom banklån. Derfor er det også veldig viktig å ha med
                  seg at en boligpolitikk må basere seg på at en har et fungerende boligmarked. 

Det har vært ganske bred politisk enighet i Norge om at det er en målsetting at
                  flest mulig i Norge skal eie sin egen bolig. Jeg håper at ingen har tanker om å
                  forlate den målsettingen, selv om en ser enkelte utspill, spesielt fra
                  Sosialistisk Venstreparti, som kan tyde på at en går i retning av å mene at en
                  større del av innbyggerne i Norge skal leie leilighet istedenfor å eie bolig. Det
                  mener jeg vil være feil, ikke minst fordi det vil innebære at de som med kanskje
                  litt hjelp kunne kommet inn i boligmarkedet, forblir i leiemarkedet, og dermed i
                  realiteten er fanget i en fattigdomsfelle der en ikke får ta del i den økonomiske
                  utviklingen på samme måte som de som er inne på boligmarkedet. 

Jeg mener det er en styrke for Norge at vi skiller oss ut i Europa gjennom å ha en
                  høy andel av befolkningen som eier sin egen bolig, og dermed har en sikkerhet
                  knyttet til eiendom også i vanskelige situasjoner. Derfor er det f.eks. veldig
                  feil å tenke seg at en skal dreie støttesystemet vekk fra å støtte dem som har
                  behov for hjelp i boligmarkedet, til i større grad å støtte boligen eller
                  leiligheten. Gjør en det, kan en risikere at mennesker som i utgangspunktet kommer
                  inn i en bolig med lav leie, men som får en bedre økonomisk situasjon, ikke ser
                  seg råd til å flytte videre, f.eks. til det private markedet eller inn i egeneid
                  leilighet. Da vil en oppleve at disse igjen blir fanget i en form for
                  fattigdomsfelle, at køene for å komme inn i disse ordningene bare vil vokse og
                  vokse, og at en stadig større andel vil ha behov for kommunalt eide leiligheter og
                  boliger. Det er en feilslått politikk. Politikken må være lagt opp til å støtte
                  dem som har behov på boligmarkedet, ikke boligen. Boligen klarer seg fint på egen
                  hånd. 

Det andre er ideer om markedsreguleringer, og spesielt markedsreguleringer knyttet
                  til leie. Det virker som om den politiske hukommelsen er ganske kort, og at en
                  ikke har med seg de erfaringene som en hadde sist en hadde denne type regulering. 

For det første førte det til en stor boligmangel gjennom at private interesser
                  ikke så grunn til å bygge ut utleieleiligheter eller leiligheter – noe som igjen
                  økte boligkøene. For det andre førte det til dårlig standard både på de boligene
                  som var bygd, fordi det var manglende interesse for å vedlikeholde dem, og til
                  dårlig standard på dem som ble bygd, fordi en måtte bygge billigst mulig. Det
                  førte til en fattigdomsfelle for dem som bodde der, og ikke minst førte det til en
                  svart økonomi knyttet til omsetning av leiekontrakter. 

Det er en vei å gå som, selv om jeg har sett utslag fra Sosialistisk Venstreparti
                  og Arbeiderpartiet i Oslo på at dette kan være ideer, jeg håper er ideer som
                  forblir ideer, og ikke blir reell politikk. Jeg har også sett utslag både fra
                  Senterpartiet og SV på at en tror at det vil være en fordel å øke boligskatten i
                  Norge og fjerne rentefradraget på lån. Begge de tiltakene vil også være stikk i
                  strid med målsettingen om at folk skal eie sin egen bolig, og en sosial
                  boligpolitikk som det har vært bred politisk enighet om i Norge til nå. 

 Riksrevisjonen og Norsk institutt for by- og regionforskning har påvist at mange
                  av dem som trenger det mest, faller utenom ordninger for bostøtte, startlån og
                  boligtilskudd. Reglene for bostøtte, startlån og boligtilskudd i Husbanken er for
                  kompliserte, for lite målrettede og for dårlig samordnet. Ett eksempel er at mange
                  tjener for lite eller har for mye gjeld til å få startlån, men tjener for mye til
                  å få bostøtte. 

Å ha et sted å bo er grunnleggende for å kunne fungere i dagens samfunn, og bolig
                  er ett av fundamentene i den norske velferdspolitikken. 

De vanskeligstilte på boligmarkedet er personer som er avhengig av hjelp og støtte
                  for å etablere seg i og beholde en egnet bolig. Dette er en sammensatt gruppe som
                  omfatter både personer med behov for tett oppfølging for å klare å bo, og personer
                  som hovedsakelig har økonomiske problemer når det gjelder boligmarkedet. Det vil
                  alltid være slik at noen fra tid til annen havner i situasjoner preget av dårlig
                  inntektsevne og i fattigdom. Samfunnets håndtering av fattigdom hviler på hvordan
                  man skal komme tilbake til en rimelig inntektssituasjon. Særlig for dem som har
                  hatt problemer i en tidlig fase av livet, vil det være avgjørende å ha en egen
                  bolig under mest mulig stabile forhold. 

Mange rusmiddelmisbrukere har etter opphold på avrusningsinstitusjon eller soning
                  problemer med å skaffe seg bolig i rusfrie miljøer. Uten fast adresse er det svært
                  vanskelig å skaffe seg arbeid og komme seg videre i livet. 

For å få startlån er det avgjørende at man har betjeningsevne, noe svært mange
                  vanskeligstilte ikke har. 70 pst. av alle avslag på søknad om startlån skyldes
                  manglende betalingsevne. Hvilke inntekter kommunen legger til grunn når de
                  vurderer betjeningsevnen, blir derfor veldig sentralt for store grupper av
                  vanskeligstilte. Det er store forskjeller i hva som regnes inn i
                  beregningsgrunnlaget. I tillegg går det fram av NIBRs undersøkelse at mange
                  startlån ikke blir realisert fordi personer som har fått tildelt startlån, ikke er
                  i stand til å finne seg en egnet bolig, og at lånet derfor ikke blir utbetalt. 

Vi er derfor spesielt opptatt av at det gjøres endringer i ordningen med startlån,
                  samtidig med en endring og utvidelse av bostøtten. NIBR peker i sin rapport på at
                  det å utvide nedbetalingstiden fra 20 til 30 år, kombinert med endringer i
                  bostøtten, vil kunne være et effektivt virkemiddel for å hjelpe flere til egen
                  bolig. Det er gledelig at et stort flertall i komiteen stiller seg bak vårt
                  forslag, og at statsråden i forbindelse med debatten om Dokument nr. 8:100 for
                  2007–2008, om å forebygge antallet unge gjeldsslaver, sa at hun ønsker å vurdere
                  dette. 

Det må videre foretas en oppfølging av kommunene, slik at det blir en mest mulig
                  lik praksis for hvilke inntekter som legges til grunn for tildeling og betjening
                  av startlån. I tillegg må startlånet gjøres mer kjent. Som statsråden selv sier,
                  er «startlån en godt bevart hemmelighet» for altfor mange. Vi tror derfor at
                  konkurranse om forvaltning av startlånet kan bidra til at flere får tilgang til
                  det. Om ikke annet kan vi, slik som vi foreslår, starte med et avgrenset forsøk,
                  der to boligbyggelag og kommunen får konkurrere. Vi hører dessverre altfor ofte at
                  det tar tid og virker byråkratisk for dem som søker om startlån i sin kommune. Når
                  det virker mer avskrekkende enn tiltrekkende å få hjelp, må vi se på hvordan vi
                  møter dem som har behov for støtte. 

Flere kommuner må dessuten utarbeide en boligsosial handlingsplan, og tilgangen på
                  rimelige boliger må økes. 

De siste årene er det bygd og omsatt et stort antall små og mellomstore
                  leiligheter innenfor borettslagsmodellen. Ofte har disse blitt omtalt som
                  lavinnskuddsboliger, mens de i realiteten er boliger med svært høye utgifter over
                  tid. Vi ser derfor et behov for å få fram flere modeller for rimelige boliger
                  rettet mot personer med lav betjeningsevne eller nedsatt boevne, der staten og
                  kommunene er med på å ta en litt større del av kaka og ser nytten av en stabil
                  bosituasjon som et forebyggende tiltak i seg selv. 

Når det gjelder en norsk modell for «hjemkjøp», ønsker ikke vi en blåkopi av den
                  engelske modellen. Vi etterlyser flere alternativer til såkalte
                  lavinnskuddsboliger, som dessverre for mange er blitt til en bolig med en
                  gjeldsgrad som de over tid ikke kan betjene. Da har vi gjort både dem og oss en
                  bjørnetjeneste. 

Jeg tar herved på vegne av Venstre opp det forslaget som er inntatt i
                  innstillingen. 

 Representanten Vera Lysklætt har tatt opp det forslaget hun refererte til. 

 Lat meg fyrst kommentera dei forslaga som her går på behovet for samspel mellom
                  dei verkemidla vi har i bustadspolitikken og for startlån. Begge desse to
                  rapportane, altså Riksrevisjonen sin rapport og NIBR sin rapport, har vore til
                  stor nytte for Regjeringa sitt arbeid i dette året. 

Det er nokre som minner meg om sitat. Eg varsla for godt og vel eit år sidan at eg
                  ville ta tak i og lyfta fram ein meir sosial bustadpolitikk. Det er klart at desse
                  to rapportane, som viste kor nødvendig det var å sjå på betre samspel, har vore
                  til hjelp. Det kjem fram i statsbudsjettet for 2009. Bustøtta er det viktigaste
                  tiltaket for å forbetra samspelet. Det er difor vi har lagt fram eit forslag som
                  blir vedteke i dag, om ei betydeleg styrking av bustøtta. 

Det er nok mogleg at eg var vel kvass då eg slo fast at startlånet var ei godt
                  bevart hemmelegheit. Det er heldigvis slik at mange kjenner til ordninga. Vel 400
                  kommunar tek opp startlån og låner vidare ut. Men eg har registrert at det er
                  kommunar som kjenner lite til korleis dei kan bruka startlånet. Særleg i denne
                  tida, når mange har behov for å refinansiera låna sine, er det ei moglegheit som
                  er til stades, og òg det å kunna spela desse verkemidla saman, altså
                  bustadtilskott, startlån og bustøtte. Eg har i dag fått ei påminning om dette, har
                  eg sett, i innstillinga frå komiteen. Eg kan fortelja at eg har fått innspel frå
                  nokre som sit og jobbar med startlåna ute, og som meiner at dei er til god hjelp i
                  enkelte kommunar slik som dei er. Så kjem eg til å følgja opp, som eg har skrive,
                  når det gjeld moglegheitene for ytterlegare bruk av startlån. Lat meg òg nemna at
                  eg no har skrive eit eige brev til kommunane og gjort dei merksame på kva
                  startlånet kan brukast til i denne tida. 

Så til dei engelske erfaringane knytte til deira ordning for heimkjøp. Der har
                  NIBR eit oppdrag. Dei kjem i løpet av våren til å sjå på dei engelske erfaringane.
                  Så skal vi vurdera eventuelle nye tiltak, men det er klart at engelsk og norsk
                  bustadsektor er ulike, som nemnt i svarbrevet mitt til komiteen. 

Når det gjeld kommunane og deira plikt, er det svara på det i eit ganske
                  omfattande brev til komiteen, og også orientert om av saksordføraren. Lat meg
                  berre understreka overfor Stortinget at det er ein ny giv i mange kommunar når det
                  gjeld dei mest vanskelegstilte på bustadmarknaden. Godt halvparten av kommunane
                  har no utarbeidd ein ny bustadsosial plan. Alle bør sjølvsagt gjera det. KS og
                  departementet har skrive under ein avtale om og ei forplikting på eit sterkare
                  sosialt engasjement. Nokre kommunar har av den grunn forsterka eigen innsats.
                  Andre gjer det fordi dei heilt tydeleg ser behovet. 

Så finn eg grunn til å minna om den moglegheita som ligg i Husbanken til å
                  kombinera fleire bustader for såkalla vanskelegstilte, som er ulike grupper, med
                  ei universell utforming og låg energibruk. 

Mitt samarbeid med kommunane dette året har ført til ein eigen konferanse med nye
                  innspel og sterkt engasjement. Eg har òg stor glede av med jamne mellomrom å møta
                  KS sitt storbynettverk og få del i deira erfaringar. 

 Det blir replikkordskifte. 

 Som jeg nevnte i mitt innlegg, har det vært en del boligpolitiske utspill fra
                  regjeringspartiene denne høsten. Oppsummert har det vært utspill om å øke
                  boligskatten, fjerne rentefradraget på lån og regulering av leieprisene. Det har
                  vært utspill både fra Senterpartiet, SV og Arbeiderpartiet i disse retningene. 

Mitt spørsmål til statsråden er derfor ganske enkelt: Kan statsråden garantere at
                  disse tre elementene ikke kommer til å være en del av Regjeringens boligpolitikk?
               

 Regjeringa sin bustadpolitikk går fram av statsbudsjettet, inklusiv både
                  innretting av skatten og at det ikkje er nokon forslag som gjeld rentefrådrag. 

Så vil eg seia at det er viktig til kvar tid å vera open for å drøfta kva for
                  tiltak det er som fungerer, både for å sikra alle ein heim og når det gjeld
                  leigemarknaden. Eg har gjeve uttrykk for ei open haldning til ulike forslag,
                  inklusiv det som SV no har kome med, men eg har sagt at det ikkje er så enkelt som
                  dei framstiller det. Vi må ikkje risikera å fremja forslag som kan innebera at det
                  blir færre og ikkje fleire utleigebustader. 

 Statsråden sa i sitt innlegg at hun var interessert i at startlånet skulle bli mer
                  tilgjengelig. Det vil hele komiteen støtte opp om. Det er en god ordning, som vi
                  må ta helt og fullt i bruk. Når den har vært lite tilgjengelig, er det viktig å
                  gjøre grep som gjør at flere får benyttet ordningen. Derfor har en samlet
                  opposisjon foreslått i innstillingen at en skal sette i gang med forsøk i en
                  tidsbegrenset periode der andre får forvalte startlån på vegne av Husbanken. 

Så sa representanten Yrvin fra regjeringspartiene at de ønsker å støtte forslaget
                  dersom det ble omgjort til et oversendelsesforslag. Da er mitt åpenbare spørsmål
                  til statsråden: Hva er statsrådens syn på en slik forsøksordning? 

 Lat meg fyrst seia om tilgjengelegheit til startlån: Husbanken har fått klar
                  melding om å kunna gjera dette endå meir og å innretta sine ordningar slik at
                  startlånet blir endå meir tilgjengeleg, og òg koma med forslag til departementet
                  om det skulle visa seg at det her er sperrer som vi ikkje er klar over. 

Så til forslaget. Ja, eg er open for å sjå nærare på dette fordi eg veit at det i
                  nokre kommunar er lang saksbehandlingstid. Men det vil nok her vera juridiske
                  avvegingar som må gjerast før ein eventuelt kan gå inn på slike forsøk. Det kjem
                  eg til å følgja opp og sjå nærare på. Så for min del: Send gjerne forslaget over.
                  Vi skal vurdera det nærare. 

 Flere har ikke bedt om ordet til replikk. 

De talere som heretter får ordet, har en taletid på inntil 3 minutter. 

 For ordens skyld: Ordet «eplekjekke» har vært nevnt her i dag – og det vil jo
                  helst ingen være. 

Så til Ib Thomsen: Jeg siterte direkte fra innstillingen, der det står at
                  komiteens flertall – alle unntatt Fremskrittspartiet – mener det er behov for nye
                  tiltak i boligpolitikken. Det var altså ikke mine ord, men referert fra
                  innstillingen. Det viktigste er allikevel at Fremskrittspartiet støtter at
                  forslaget om startlån blir oversendt. Det var et godt initiativ i denne saken, og
                  det hele ser ganske så lyst ut. 

 Jeg skal bare helt kort si at hele opposisjonen er enig om å oversende forslag nr.
                  1, spesielt etter at vi fikk positive forsikringer fra statsråden. Jeg tror at det
                  er klokt å sette i gang forsøk av denne art slik at en kan ta startlån enda mer i
                  bruk i framtiden. 

 Flere har ikke bedt om ordet til sak nr. 2. 

(Votering, se side 1306) 





                    

 Under debatten er det satt fram to forslag. Det er 

forslag nr. 1, fra Bjørg Tørresdal på vegne av Fremskrittspartiet, Høyre,
                           Kristelig Folkeparti og Venstre 

forslag nr. 2, fra Vera Lysklætt på vegne av Venstre 

Forslag nr. 1, fra Fremskrittspartiet, Høyre, Kristelig Folkeparti og Venstre,
                     er omgjort til oversendelsesforslag. Forslaget lyder i endret form: 

«Det henstilles til Regjeringen å sette i verk et forsøk hvor flere aktører
                        enn kommunene i en avgrenset periode får forvalte startlån eller deler av
                        ordningen på vegne av Husbanken.» 

Presidenten foreslår at forslaget oversendes Regjeringen uten
                     realitetsvotering. – Det anses vedtatt. 

Det voteres over forslag nr. 2, fra Venstre. Forslaget lyder: 

«Stortinget ber Regjeringen sette i verk en midlertidig ordning hvor stat og
                        kommune deler tap på startlån likt fra første krone.» 

Votering:

Forslaget fra Venstre ble med 92 mot 6 stemmer ikke bifalt.

(Voteringsutskrift kl. 18.46.13)

Komiteen hadde innstilt: 

Dokument nr. 8:141 (2007–2008) – representantforslag fra stortingsrepresentantene
                  Trine Skei Grande, Vera Lysklætt og André N. Skjelstad om startlån og
                  boligpolitikk – vedlegges protokollen. 

Votering:

Komiteens innstilling ble enstemmig bifalt.


                    
                    

 Etter ønske fra kommunal- og forvaltningskomiteen vil presidenten foreslå at
                  taletida blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra partienes hovedtalere og fem replikker med svar etter
                  medlemmer av Regjeringen innenfor den fordelte taletid. 

Videre vil presidenten forslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Denne saken har et tema som vi i mange uker og måneder har
                  tygd og gnagd på både i media og i komiteen – i det hele tatt i vårt arbeid. Det
                  har sitt utspring i at Norge har hatt en forholdsvis stor økning i antallet
                  asylankomster det siste året. 

Problemet er ikke at vi får et høyt antall asylsøkere. Problemet oppstår dersom en
                  stor andel av dette antallet er asylsøkere som ikke har behov for beskyttelse. Det
                  ser vi dessverre i dagens situasjon. Før Regjeringens tiltakspakke ble lansert,
                  var vi i en situasjon der rundt 60 pst. av dem som kom hit og søkte om
                  beskyttelse, ikke hadde behov for det. Derfor var det bred og tilnærmet full
                  politisk enighet om at det var behov for å iverksette tiltak for å få redusert den
                  andelen som ikke har behov for beskyttelse. Men selvfølgelig er det naturlig at
                  når man begynner å diskutere hvert enkelt tiltak, oppstår det uenighet. 

For det første er det viktig når man tilnærmer seg denne situasjonen, at man slår
                  fast at de internasjonale avtalene som Norge har inngått og de humanitære
                  forpliktelsene vi har, ligger til grunn for alle tiltak vi foreslår. For det andre
                  er det viktig at vi ikke får panikk i en slik situasjon, noe jeg aner at enkelte
                  partier på Stortinget har fått. Det er behov for å iverksette tiltak, men vi må
                  ikke havne i en situasjon hvor vi står i fare for å avvise folk som faktisk har et
                  reelt behov for beskyttelse. Det oppfatter jeg at det er forholdsvis bred politisk
                  enighet om. 

Flertallet i denne saken er av den oppfatning at Regjeringens tiltakspakke er mest
                  hensiktsmessig for å møte den aktuelle situasjonen. Vi ønsker derfor ikke å støtte
                  punktene i forslaget fra Høyre i denne saken. Flere av punktene som er foreslått,
                  er allerede drøftet i forbindelse med behandlingen av ny utledningslov her i
                  Stortinget sist vår. Videre er andre punkter allerede ivaretatt gjennom
                  Regjeringens tiltakspakke, som man også jobber med å iverksette. Derfor er vi av
                  den oppfatning at Høyres forslag synes å være overflødige. 

 Det blir replikkordskifte. 

 De såkalte 13 tiltakene som Regjeringen har meldt skal komme, som nå delvis er ute
                  på høring, og som vi forhåpentligvis får til behandling i Stortinget neste år,
                  skulle jo allerede nå ha gitt en klar signaleffekt – i hvert fall hvis man skulle
                  ta Regjeringens utsagn på alvor – og burde ha ført til et fall i antall
                  asylsøknader fra måned til måned. Tvert imot viser statistikken at det ikke har
                  skjedd. Vi ligger fremdeles an til å få 15 000 asylsøkere til Norge i år, og man
                  legger altså opp til det samme til neste år. 

Ser ikke Arbeiderpartiet at det åpenbart er behov for å stramme ytterligere inn?
                  For det er helt åpenbart, i hvert fall fra Fremskrittspartiets ståsted, at de
                  tiltakene som er varslet, overhodet ikke møter problemstillingen tilstrekkelig.
               

 Det er ikke noe nytt at antall asylankomster svinger. Vi har hatt liknende
                  situasjoner før, og situasjonen vi opplever i år, er ingen ny situasjon. Da
                  Regjeringens tiltakspakke ble lansert, så vi umiddelbart en stagnasjon i antallet
                  ankomster. Så forventer man en ytterligere nedgang etter hvert som tiltakene blir
                  gjennomført. Der jobber Regjeringen på høygir. Mange av forslagene er allerede
                  sendt på høring. Noen av tiltakene er under utarbeidelse, og nye tiltak vil komme. 

Det som det imidlertid er viktig å presisere, er at vi aldri kan tilnærme oss
                  Fremskrittspartiets spor, som handler om at vi skal reforhandle internasjonale
                  avtaler vi har inngått, og som handler om å avvise mennesker som faktisk har behov
                  for beskyttelse. Der opplever jeg at det går et fundamentalt skille mellom alle
                  partier på Stortinget og Fremskrittspartiet. 

 Høyre vil innføre en meldepliktordning for asylsøkere som ikke bor på mottak, og
                  for asylsøkere som har fått avslag på sine søknader, og som venter på utsendelse.
                  Statsråden støtter ikke forslaget, skriver han i sitt brev til komiteen. Men han
                  innrømmer at det i utlendingsloven finnes hjemmel for å pålegge meldeplikt og for
                  å pålegge bestemt oppholdssted om nødvendig. Dersom dette ikke er tilstrekkelig,
                  kan pågripelse og fengsling være aktuelt, skriver statsråden. 

Så mulighetene er der, men statsråden mener at det ikke vil være hensiktsmessig
                  ressursbruk, til tross for det store antallet asylsøkere med avslag som til enhver
                  tid venter på uttransportering, eller som går under jorda for å unngå å bli sendt
                  ut av landet. Folks trygghet må vike av hensyn til byråkratiet. Hvordan kan
                  Arbeiderpartiet forsvare at Regjeringen ikke vil gjøre noe på dette området? 

 Det er riktig, som Kari Lise Holmberg her påpeker, at i svaret fra statsråden
                  framgår det at man allerede har en hjemmel til å pålegge meldeplikt og for å
                  pålegge bestemt oppholdssted når det anses nødvendig. Samtidig er det viktig å ha
                  et system som er håndterlig. Det handler om hvilke ressurser man har til faktisk å
                  etterprøve en slik meldeplikt. Det reiser en rekke spørsmål som det er nødvendig å
                  avklare før man kan få til en slik ordning. Blant annet reiser det også
                  spørsmålsstillinger i forhold til våre internasjonale forpliktelser. Jeg er av den
                  oppfatning at man skal trå varsomt i forhold til slike tiltak, for i iveren etter
                  å redusere antallet ankomster kan man stå i fare for å gjennomføre en politikk som
                  ville være uforholdsmessig i forhold til den enkelte. Jeg håper at Høyre også sier
                  at de tiltakene vi i alle fall blir enige om, skal være trygt og godt innenfor
                  våre internasjonale forpliktelser. 

 I høst så vi at Regjeringen presenterte en rekke innstrammende tiltak i forhold
                  til asylpolitikken og begrunnet disse med at det var en stor økning i antallet
                  ubegrunnede søknader, altså mennesker som ikke hadde behov for beskyttelse i
                  Norge. 

Når det gjelder tiltak som går på akkurat dette, støtter Kristelig Folkeparti de
                  tiltakene, f.eks. rask saksbehandling og rask retur for dem som har ubegrunnede
                  søknader. Det er en rekke tiltak vi synes er fornuftige å sette i verk. Men vi
                  klarer ikke å forstå at man bruker den begrunnelsen at det er mange ubegrunnede
                  søknader når man strammer inn overfor barn mellom 15 og 18 år, som får midlertidig
                  opphold i påvente av å bli sendt ut. Innstrammingen overfor barn er uforståelig,
                  og innstrammingen i forhold til familiegjenforening for flyktninger er
                  uforståelig, for begrunnelsen der må jo være at man har forsørgerevne, ikke at det
                  dreier seg om ubegrunnede søknader. Ser representanten at man må ha en annen
                  begrunnelse for de innstrammingene? 

 Jeg er uenig i tilnærmingen Bjørg Tørresdal har til problemstillingen. Vi er alle
                  opptatt av at barn som har behov for beskyttelse, skal få det. Det har man
                  etterlevd i forslaget til ny utlendingslov som ble vedtatt i vår. Så vil jeg minne
                  representanten Bjørg Tørresdal om at da Kristelig Folkeparti selv satt i regjering
                  for ikke veldig lenge siden, gikk folk i fakkeltog for en mer human måte å
                  behandle nettopp enslige mindreårige på. Så der må Bjørg Tørresdal rydde opp i
                  eget hus først. 

Så er jeg uenig i at dette er en innstramming overfor dem som er mellom 15 og 18
                  år. Vi snakker om ungdommer som ikke har behov for beskyttelse, men som vi lar
                  være her likevel, fordi vi ikke klarer å finne omsorgspersoner for dem. Men det er
                  slik at i det øyeblikket de er voksne, har vi ikke lenger noen internasjonale
                  forpliktelser til å ta vare på dem. Men vi ønsker altså at de i fasen fram til 18
                  år skal få lov til å være her. De skal ikke risikere å bli sendt ut i den
                  perioden. 

 Replikkordskiftet er omme. 

 Det er åpenbart at behovet for innstramminger i norsk asylpolitikk i sterk grad er
                  til stede. Når man ser at de 13 såkalte innstrammingsforslagene til Regjeringen
                  overhodet ikke ser ut til å ha gitt noen signaleffekt som har redusert
                  asylinnvandringen til Norge, er det rimelig åpenbart at man må gå videre i å
                  stramme inn norsk asylpolitikk – dersom man ikke synes det er greit at vi skal
                  motta 15 000 asylsøkere hvert år. Det er altså ikke slik, som enkelte prøver å
                  fremstille det som, at dette handler om menneskeverd og å ta vare på folk som er
                  på flukt. Det er overhodet ikke det som er utgangspunktet. Problemstillingen er at
                  langt på vei de aller fleste som kommer til Norge og søker asyl, er lykkejegere.
                  De er lykkejegere i den forstand at de har åpenbare grunner til å søke til den
                  frie verden, fordi det er godt å bo her. Det er økonomisk gode forhold. Men langt
                  på vei de fleste har ikke noe beskyttelsesgrunnlag når de søker til Norge. Det
                  illustreres jo veldig godt ved statistikkene som UDI leverer. Der ser vi at 60
                  pst. av dem som søker asyl, får avslag, selv med dagens naive og snillistiske
                  asylpolitikk. 10–15 pst. får flyktningstatus etter Flyktningkonvensjonen, og det
                  er selv innenfor det som Fremskrittspartiet oppfatter som å være et relativt
                  romslig regelverk. Dermed diskuterer vi ikke menneskeverd. Vi diskuterer ikke – og
                  det går veldig klart frem av merknadene i innstillingen som også
                  Fremskrittspartiet har stilt seg bak – hvorvidt vi skal gi opphold til folk som er
                  reelt forfulgt. Men vi diskuterer hvordan vi kan forhindre at asylinstituttet
                  fortsatt blir undergravd av mennesker som misbruker det for å komme seg til den
                  frie verden – uten å ha krav på beskyttelse av noe som helst slag. 

Det er helt riktig at det må flere forslag til, for de 13 forslagene fra
                  Regjeringen har allerede spilt fallitt – de fungerer ikke. Signalene har overhodet
                  ikke gått ut til de landene som avgir størst antall asylsøkere til Norge. I så
                  måte er det prisverdig at Høyre har flere innstrammingsforslag. Fremskrittspartiet
                  mener selvfølgelig at Høyre ikke går langt nok. Kanskje er i hvert fall ett av
                  forslagene fra Regjeringen bedre enn det Høyre her har foreslått. Men det er bra.
                  Og det er bra at Fremskrittspartiet og Høyre er enige om at det må strammes inn i
                  norsk asylpolitikk. 

Men man må altså gå mye lenger. Derfor viser Fremskrittspartiet i sine merknader
                  til sin alternative utlendingslov, som ville ha ryddet opp på dette feltet – gitt
                  beskyttelse til mennesker som er reelt forfulgt, som trenger en nødhavn, som
                  trenger beskyttelse, men ikke til alle disse andre som misbruker asylinstituttet,
                  og som deretter henter familie til Norge i stor stil. Dette er den reelle
                  utfordringen i norsk innvandringspolitikk. Det er ikke noe problem å bosette 1
                  000–1 500 flyktninger i Norge – problemet er alle disse andre, som selvfølgelig
                  har sterke incentiver for å misbruke norsk asylpolitikk. 

Derfor var det å håpe at Regjeringen og regjeringspartiene kanskje ville
                  imøtekomme denne problemstillingen med ytterligere tiltak. Det ser jeg ikke at man
                  gjør. Tvert imot har man tydeligvis slått seg til ro med at det skal komme 15 000
                  asylsøkere til Norge til neste år. Og det ser dessverre ikke ut til at denne
                  kurven vil synke – så fremt man ikke kommer med nye grep. 

Det eneste som kan rydde opp når det gjelder det helt nødvendige behovet for
                  innstramming i norsk asylpolitikk, er folket. Og det skjer i september neste år,
                  når denne regjeringen forlater regjeringskontorene og vi får på plass et
                  alternativ som kan få skikk på og orden i norsk asylpolitikk igjen. 

 Det blir replikkordskifte. 

 Jeg skal avstå fra å kommentere innlegget – jeg er så uenig at det vil ta mye mer
                  enn et replikkminutt. Men jeg skal lese litt fra frp.no.: 

«Bortvisning og utvisning skal kunne finne sted til antatt hjemland,
                     opprinnelsesland eller til et annet land i den regionen utlendingen antas å ha
                     kulturell tilknytning til. Med Fremskrittspartiets utlendingslov vil man altså
                     ikke lenger være avhengig av å ha returavtaler med hvert eneste land Norge
                     mottar utlendinger fra. FrP ønsker dessuten samtidig å inngå returavtaler med
                     en rekke land, og ønsker å knytte dette til den generelle bistandspolitikken.
                     Det kan vise seg å være «god butikk» å betale enkelte land for gode
                     returavtaler.» 

Da stiller jeg spørsmålet: Hva skal en betale? Hva er prisen en skal betale for å
                  få lov til å returnere et menneske til et land det ikke hører til i? Og hva mener
                  Fremskrittspartiet med «god butikk»? 

 Det er bra å registrere at Kristelig Folkeparti er svært uenig i vår
                  innvandringspolitikk. Noe annet hadde bekymret meg, med de signalene Kristelig
                  Folkeparti har klart å komme med i denne sal de siste tre årene. 

Jeg er for så vidt glad for at representanten Tørresdal leser våre nettsider. Hun
                  bør kanskje lese mer av dem, for det er mye fornuftig som står der. 

Når det gjelder det forslaget som representanten Tørresdal refererer til, er det
                  helt korrekt at noe av det vi åpner for i vår alternative utlendingslov, er å se
                  bistandspolitikken i sammenheng med returavtaler. Vi bruker enorme beløp innenfor
                  bistandsbudsjettet hvert år, og jeg synes ikke det ville være unaturlig – det er
                  altså Fremskrittspartiets politikk – å se det i sammenheng med det å få returnert
                  mennesker som ikke har lovlig opphold her, og som gjennom misbruk har kommet seg
                  til Norge. 

 Vi må diskutere innvandring for at også Fremskrittspartiet skal få en
                  bistandspolitikk. Jeg skal ikke referere fra Fremskrittspartiets nettsider, sjøl
                  om jeg har lyst til å spørre om representanten i det hele tatt leser
                  internasjonale nyheter. 

Mitt spørsmål til representanten Amundsen er om han i det hele tatt tror det er
                  mulig at man etter f.eks. internasjonale kriger kan påvirke antallet flyktninger
                  som kommer til Norge. Fremskrittspartiet var det eneste partiet i denne salen som
                  støttet invasjonen i Irak, men det er det eneste partiet som med stor forundring
                  ser at det kommer flyktninger fra det landet når det blir krig der. Så jeg lurer
                  på om det i det hele tatt er noen forståelse i Fremskrittspartiet for at det er en
                  viss sammenheng mellom internasjonale politiske hendelser og antall asylsøkere i
                  Norge, eller om man mener at det nærmest er en slags naturlov som inntreffer,
                  fordi vi er rike, og fordi vi er frie, noe jeg er glad for. 

 Vil Per-Willy Amundsen ta opp forslag før han svarer? 

 Ja, det gjør jeg gjerne. Jeg tar opp Fremskrittspartiets forslag og de forslagene
                  vi er sammen med Høyre om. 

 Representanten Per-Willy Amundsen har tatt opp de forslagene han refererte til.
               

 Jeg kan berolige representanten Trine Skei Grande med at jeg leser internasjonal
                  presse, hvis det var det hun var ute etter. 

Det er ikke slik, som man forsøker å fremstille det, at kriger, uro og konflikter
                  internasjonalt er utslagsgivende for den asyltilstrømmingen vi opplever i Norge.
                  Hvis representanten Trine Skei Grande husker tilbake, startet Irak-krigen i 2003,
                  og den voldsomme veksten i antall asylsøkere som vi opplever i Norge, startet
                  under den rød-grønne regjeringen, særlig i inneværende sesjon. Det er altså
                  overhodet ikke noen sporbar sammenheng her. Samtidig er det ikke noe forhold
                  mellom det konfliktnivået vi opplever internasjonalt, og den asyltilstrømmingen vi
                  får til Norge – snarere tvert om. Svært mange land rundt oss har opplevd en
                  nedgang i antall asylsøkere, mens vi har fått en vekst. Og det skyldes ene og
                  alene en liberal og snillistisk innvandringspolitikk. 

 Jeg vil litt tilbake til det spørsmålet som Bjørg Tørresdal tok opp, og som hun
                  ikke fikk svar på. Hun spurte ikke om hun leste riktig – det gjorde hun åpenbart,
                  hun siterte jo – fra programmet. Det hun spurte om, var følgende: Hva er prisen
                  for – hva skal det koste – å sende en iraker tilbake til eksempelvis Iran eller
                  hvor det måtte være? Det var det hun spurte om. 

Mener Fremskrittspartiet med det de har lagt fram, at Norge f.eks. når det gjelder
                  irakere – det kom en god del irakere hit etter krigen i Irak – skal inngå avtale
                  med Iran eller hvem det måtte være om å sende dem tilbake til Irak? Nå synes jeg
                  at Fremskrittspartiet skal svare ganske konkret på dette spørsmålet: Hva er prisen
                  en skal betale for dette? Og: Skal Norge inngå en avtale med Iran for å sende
                  tilbake irakere som har søkt om asyl i Norge? 

 Representanten Reikvam vet utmerket godt at det ikke er naturlig å sende arabere
                  tilbake til Iran, hvor det er persere. Det er ikke en naturlig kobling, slik vi
                  ser det. Når vi snakker om kulturelle nærområder, er det naboland som har en
                  naturlig kulturell sameksistens, slik at integrering og bosetting i disse områdene
                  ikke vil være problematisk. 

Å nevne en pris er selvfølgelig helt umulig for meg, for det er nettopp det man
                  skal forhandle om! Når man benytter milliarder i utlandet gjennom
                  bistandsbudsjettet, er det rimelig åpenbart for Fremskrittspartiet at det må være
                  mulig å se det i sammenheng med norsk innvandringspolitikk, som retur av illegale
                  innvandrere, slik at vi faktisk får en løsning på den uverdige situasjonen til
                  innvandrere som lever illegalt i Norge, uten lovlig opphold. 

Sigvald Oppebøen Hansen hadde her teke over
                  presidentplassen. 

 Replikkordskiftet er slutt. 

 Norsk asylpolitikk og forholdene ved asylmottakene har preget debatten denne
                  sommeren og høsten. Når det i år kommer om lag 15 000 asylsøkere, er det tre
                  ganger så mange som i fjor. Eksemplene på hvilke store utfordringer kommunene står
                  overfor i tilknytning til bosetting og asylmottak, er mange. I f.eks. min
                  hjemkommune, Skien, har arbeiderpartiordføreren flere ganger gitt tydelig uttrykk
                  for frustrasjon. Men jeg vil også tilføye at veldig mange kommuner gjør en
                  kjempejobb på dette området. Det har jeg sagt tidligere i dag også. 

Det er ingen tvil om at UDI har jobbet og fortsatt jobber på spreng, og at
                  myndighetene er under et sterkt press. Det er Regjeringen som har ansvaret for at
                  tusenvis av asylsøkere nå går en usikker framtid i møte – for tre år med rød-grønn
                  asylpolitikk har medført at asylsøkerne kommer til Norge i langt større grad enn
                  før. Tre ganger så mange kommer, og ingen andre land i Europa har hatt en så stor
                  økning som Norge. Det er et faktum. 

Høyre har lenge advart mot at Regjeringens politikk har sendt feil signaler ut i
                  verden. Vi mener at Norge skal føre en anstendig asylpolitikk. Norge skal hjelpe
                  dem som har behov for beskyttelse etter internasjonal rett, men også om det
                  foreligger andre sterkt menneskelige hensyn. Det må imidlertid ikke skapes falske
                  forhåpninger om hvem som kan få asyl i Norge, som vi faktisk mener at Regjeringen
                  og stortingsflertallet har gjort. Det sier jo sitt når statsråden i revidert
                  nasjonalbudsjett for 2008 innrømmet at Regjeringen kan ha bidratt til å skape et
                  bilde utad om at Norge har en mer liberal politikk nå enn før. 

Det er på denne bakgrunn Regjeringen i høst varslet sine 13 innstrammingspunkter i
                  asylpolitikken – tiltak i skjerpende retning – ja, om de blir gjennomført. Men
                  dessverre ser vi ennå få eksempler, som det har blitt sagt her, på at disse
                  annonserte punktene er realisert og har begynt å virke. Det burde bekymre flere
                  enn Høyre at det tar så lang tid. 

Med et mulig unntak av hele eller deler av Regjeringens punkt 5 vil Høyre kunne
                  stå bak alle innstrammingstiltakene. For oss er Regjeringens 13 punkter ikke et
                  enten–eller, men et både–og. Det er beklagelig at statsråden og
                  stortingsflertallet mener at alt er opp og avgjort, og at flere tiltak ikke er
                  nødvendig. Det er bekymringsfullt at stortingsflertallet ser ut til å være fornøyd
                  og vel forlikt om at mer ikke behøver å gjøres. For situasjonen tilsier at mer bør
                  gjøres. Derfor fremmet Høyre i høst forslag om elleve nye innstrammende tiltak som
                  et supplement til Regjeringens 13 punkter. 

For oss er det f.eks. viktig å motarbeide en økt bruk av «ankerbarn», dvs. at
                  foreldrene sender barna først, for så å komme etter på familiegjenforening senere.
                  Antall enslige mindreårige asylsøkere har nemlig økt dramatisk dette året. Ved
                  utløpet av oktober i 2008 var det registrert 1 053 asylsøknader fra personer som
                  oppgav å være enslige mindreårige ved ankomst. I samme periode i 2007 var det
                  registrert 280 søknader fra enslige mindreårige. Vi snakker altså om en
                  firedobling. 

Høyres forslag om et strammere regelverk, både for alderstesting og
                  DNA-undersøkelse, må også ses i denne sammenhengen. For Høyre er det viktig at
                  både alderstesting og DNA-undersøkelser er hovedregelen, ikke bare en mulighet,
                  slik stortingsflertallet har vedtatt. 

Når antall asylsøkere generelt, og enslige mindreårige spesielt, stadig stiger,
                  hvordan kan da statsråden hevde at det er ingenting som tilsier at det er behov
                  for å skjerpe eller endre disse bestemmelsene? 

Høyre foreslo strengere krav til underhold ved familieetablering for å sikre at
                  folk har noe å leve av, og for at de skal være selvforsørgende. Det er bra at
                  Regjeringen også strammet inn på dette området, selv om vi registrerer en noe
                  annen innretning. 

Det er i dag altfor mange eksempler på oppslag i mediene der det gis inntrykk av
                  at Norge ligger åpen for asylsøkere, og at ulovlige innvandrere altfor lett kan
                  bli værende i landet. Vi har akkurat lest at grenseovergangene på Svinesund står
                  på vidt gap, og ikke engang politiet rykker ut når Tollvesenet stanser folk uten
                  reisedokumenter. Bare i løpet av november fikk 54 papirløse reisende fortsette inn
                  i Norge via Østfold. Slik kan det ikke fortsette. Tidligere har vi også kunnet
                  lese i Aftenposten at Norge mottar flere unge asylsøkere og Sverige færre. 

Jeg kunne ha kommet med langt flere eksempler som uttrykk for at Regjeringen burde
                  imøtesett disse elleve punktene til Høyre 

 Det blir replikkordskifte. 

 Jeg er glad for at representanten Kari Lise Holmberg i sitt innlegg er tydelig på
                  at vi fortsatt skal gi beskyttelse til mennesker på flukt, og at hun samtidig er
                  tydelig på at dette skal skje innenfor de internasjonale forpliktelsene Norge har
                  – selv om Høyre nå i sin iver etter å konkurrere med Fremskrittspartiet om stemmer
                  beveger seg farlig nær grensen. 

Fremskrittspartiet har tidligere tatt til orde for at Norge kunne tenke seg å
                  reforhandle de internasjonale avtalene Norge har forpliktet seg til på dette
                  feltet. Det eneste tenkelige regjeringsalternativet på borgerlig side i dag
                  framstår som å være Høyre og Fremskrittspartiet. 

Kan Kari Lise Holmberg på vegne av Høyre nå en gang for alle slå fast at dét ikke
                  er et aktuelt spor for en slik regjering, hvis det blir Høyre og
                  Fremskrittspartiet som skal regjere? 

 Høyre fører og vil fortsatt føre en streng, men rettferdig, human og konsekvent
                  asyl- og innvandringspolitikk, og vi følger de internasjonale avtalene som er
                  undertegnet. 

Jeg vil minne representanten om at vi i forrige periode – da jobbet jeg også med
                  innvandringssaker – skulle forhandle i hver eneste sak om å skape flertall for
                  Bondevik II-regjeringen. Da var det helt vanlig å skape flertall sammen med
                  Arbeiderpartiet. Den gang var det Senterpartiet og SV som stod for en helt annen
                  politikk. 

Hvis det nå blir et regjeringssamarbeid mellom Høyre og Fremskrittspartiet, vil vi
                  fortsatt føre en streng, men human, rettferdig og konsekvent innvandringspolitikk
                  basert på internasjonale avtaler. 

 Fleire har ikkje bedt om ordet til replikk. 

 For dem som tror på skjebnen, kan det virke som en skjebnens ironi at vi behandler
                  denne saken i dag. Det er 14 dager til jul. Om 14 dager skal vi markere og feire
                  jul. Vi skal feire en fødsel, vi skal markere og feire en familie som det ikke var
                  rom til. Det var ikke plass til familien. De fikk ikke plass i herberget, de fikk
                  en stall å være i. Dette barnet og denne familien ble i ettertid flyktninger. På
                  grunn av en politisk beslutning ble de forfulgt, og de måtte flykte. Dette feirer
                  og markerer vi om 14 dager. 

I dag hørte vi om Martti Ahtisaari, som har vært flyktning, internflyktning. I
                  1939 måtte han flykte. Wiborg ble okkupert av Sovjet-makta, familien måtte flykte,
                  og de ble internt fordrevne flyktninger. Vi kan godt ha dette som et bakteppe når
                  vi diskuterer innvandrings- og flyktningpolitikk i Norge i 2009. Det kan vi godt
                  reflektere litt rundt. Hvem har vært flyktning? Hvem har vært forfulgt? Og hvem
                  har måttet rømme for å overleve? 

Språk skaper bilder, og vi bruker språket til å skape bilder. Det gjør vi når vi
                  ser på dette forslaget fra Høyre – det er kanskje det mest skuffende at forslaget
                  denne gang kommer fra Høyre, det er nesten deprimerende, vil jeg si, når jeg ser
                  på disse punktene. Men språk skaper bilder. Hva står det i overskriften? Jo, det
                  står om tilstrømning. Vi ser for oss en strøm av asylsøkere til Norge, de går
                  kontinuerlig over grensen og kommer inn til oss. Det er en tilstrømning, og det er
                  grunnløse asylsøkere. 

Hvem vet i utgangspunktet hvem som er grunnløse – og hvem vi skal stoppe? I
                  utgangspunktet vet vi ikke hvem som er grunnløse. Først når folk har fått
                  behandlet søknaden sin på en skikkelig måte, fått en skikkelig vurdering etter
                  norsk forvaltningslov og etter de reglene som gjelder, vet vi om en søknad er
                  grunnløs, eller om personen har behov for opphold og krav på beskyttelse. Det er
                  de faktiske forhold, og det skal vi forholde oss til. Men gjennom å tegne et bilde
                  og bruke språket på en bestemt måte skaper vi et bilde om at her kommer det folk i
                  haugevis, i massevis, de strømmer inn over landet, og i tillegg er de grunnløse. 

Det er internasjonale kriger, men det er ofte nasjonale kriger som skaper
                  flyktninger. Hvor kommer de fra, de som nå søker til Europa, søker til Norge? De
                  kommer fra Irak, fra en krig som vi selv har vært med på, iallfall indirekte – vi
                  har ikke deltatt i krigen, men den er jo skapt av en av våre allierte. De kommer
                  fra Somalia, et krigsherjet land uten system, uten politisk struktur. De kommer
                  fra Afghanistan. De kommer fra deler av det gamle Sovjet, som har falt sammen, og
                  hvor folk blir forfulgt. Dette er de faktiske forhold. Det er disse man sier
                  kommer strømmende, og det er disse vi i utgangspunktet kaller grunnløse. Vi vet
                  også at blant disse finnes det noen som ikke har krav på beskyttelse – det vet vi.
                  Vi vet at kanskje opptil 50 pst. av dem som kommer, og som får sine saker
                  behandlet i Norge, ikke har krav på beskyttelse. De skal selvsagt da ikke få
                  opphold i Norge. Men blant dem som kommer, er det mellom 40 og 50 pst. som har et
                  rimelig krav på beskyttelse. Og det er vårt ansvar etter internasjonale avtaler og
                  internasjonale konvensjoner å ta vare på dem og gi dem plass. Det er det som er de
                  faktiske forhold. 

Det er overhodet ingen grunn til å dramatisere den situasjonen at vi har fått en
                  viss økning de siste årene, som et resultat av at antallet flyktninger i verden
                  har økt dramatisk. Det har økt jevnt og trutt de siste årene. Derfor blir det
                  nesten ubehagelig, som jeg også sa til Fremskrittspartiet i stad, når det vi
                  diskuterer i Norge, er innstramninger – det dreier seg om å internere flest mulig,
                  det dreier seg om meldeplikt eller hva det måtte være, for å prøve å unngå at så
                  mange kommer og søker rom hos oss. 

Hadde vi hatt færre konflikter, hadde det vært færre kriger rundt om i verden,
                  hadde det også vært færre flyktninger. Det var nettopp det Martti Ahtisaari sa i
                  dag, at det er vår oppgave å prøve å redusere krig og elendighet og skape fred.
                  Klarer vi å bruke ressursene og kreftene på det, klarer vi også å redusere antall
                  flyktninger som kommer til Norge og ønsker opphold i Norge. 

 Det blir replikkordskifte. 

 Jeg registrerer at representanten Reikvam nok en gang velger å opptre som
                  språkpoliti og henge seg opp i semantikk og ordbruk istedenfor å diskutere sakens
                  kjerne. 

Vi skjønner at SV er veldig opptatt av å si at man er imot krig.
                  Fremskrittspartiet er også imot krig. Men det dette dreier seg om, er å forholde
                  seg til realiteten, nemlig at svært mange av dem som søker asyl, det store
                  flertallet, er lykkejegere og misbruker asylinstituttet. De kommer hit på falskt
                  grunnlag. 

Ser virkelig ikke SV at det representerer et problem, at det undergraver
                  asylinstituttet, og at vi på sikt faktisk gjør de menneskene som virkelige trenger
                  beskyttelse, de menneskene som trenger en nødhavn, og som vi skal ta vare på – for
                  det er alle enig i – en bjørnetjeneste? Ser ikke SV at med den politikken SV står
                  for, er man i ferd med å undergrave asylinstituttet? 

 Det er ikke enkelt å kommunisere med Fremskrittspartiet. Jeg har ikke snakket om
                  språkpolitikk, jeg har ikke nevnt ordet språkpolitikk. Man har ikke forstått hva
                  jeg sa i det hele tatt – og det er jo kanskje på grunn av min måte å kommunisere
                  på. Det jeg sa, var at vi bruker språket til å skape bilder – bilder som vi tegner
                  for folk der ute, nemlig av at det er en tilstrømming. Gjennom de ordene vi
                  bruker, skaper vi bilder, og på den måten er vi med på å påvirke folks oppfatning.
                  Vi skaper et bilde av en tilstrømming, av grunnløse osv. 

Vi vet at knapt 50 pst. av dem som søker om asyl i Norge, får opphold. Av de 5 000
                  eller 6 000 har ca. 50 pst. et rimelig krav på beskyttelse, og det får de. Det er
                  de faktiske forholdene. Og det er vår oppgave å ta vare på disse og sikre dem på
                  en skikkelig måte. Når vi skal føre en raus asylpolitikk, innebærer det at det
                  også vil komme noen som ikke har krav på beskyttelse og … (Presidenten klubber.)
               

 Det er riktig at man bruker ord for å skape bilder, og representanten Reikvam
                  brukte ganske sterke ord for å prøve å skape et bilde av at Høyre fører en inhuman
                  politikk på dette området. Jeg har problemer med å forstå Reikvams holdning til
                  dette spørsmålet, når han er så tydelig på å erkjenne at ca. halvparten av dem som
                  kommer til Norge, allikevel får avslag. Det ville de også ha fått med den
                  utlendingsloven som Sosialistisk Venstreparti var med og la fram for Stortinget og
                  fikk vedtatt for kort tid tilbake. 

Hva er humant med ikke å ta på alvor at mellom 6 000 og 7 000 mennesker hvert år
                  selger alt de eier, setter seg i gjeld til internasjonale kriminelle
                  menneskesmuglere for å komme til Norge, blir sittende på asylmottak i Norge i
                  kanskje to–tre år, og allikevel får avslag? Hva er humant med det? 

 Utgangspunktet vårt er at vi skal føre en asylpolitikk som er slik at folk som
                  opplever at de har et rimelig krav på beskyttelse – som føler at de er forfulgt,
                  som er på flukt – skal føle at i Norge får de iallfall en fair behandling, en raus
                  behandling og en behandling som er så omsorgsfull som vi kan gi dem. Det er det
                  bildet vi skal prøve å tegne utad, ute i verden. For meg er det det som er raust.
                  At noen da selvsagt utnytter dette, at noen kommer hit uten noe krav på
                  beskyttelse, at noen kommer hit fordi de tror det er bra å være her, og at det er
                  muligheter for arbeid osv., kan vi aldri greie å hindre, det kan vi aldri klare å
                  stoppe. Det må vi ta som en konsekvens og som et resultat av at vi i
                  utgangspunktet har som mål og ønsker å føre en raus politikk og gi beskyttelse til
                  dem som trenger beskyttelse. 

 Vi har en rekke mennesker som sitter i asylmottak og får sin søknad behandlet,
                  eller som sitter med endelige avslag. Vi har også en rekke asylsøkere som har fått
                  avslag på sine søknader, som sitter og venter på å bli sendt ut, eller de bare
                  venter på et eller annet. Noen av dem sitter på Lier ventemottak. Representanten
                  Reikvam var sammen med representanten Chaudhry på besøk i Lier, og uttalte i
                  forbindelse med det besøket: 

«Vi er særlig opptatt av at utsatte grupper som barn, kvinner og personer med
                     psykiske problemer, får oppfølging og tilrettelagte tilbud når det gjelder
                     boforhold.» 

Dette sa altså Rolf Reikvam, som besøkte Lier statlige vente- og transittmottak. 

Jeg har også besøkt Lier, og mitt spørsmål blir: På hvilken måte vil SV følge opp
                  dette med å gi et bedre tilbud? For det er helt riktig at de trenger et bedre
                  tilbud i Lier. Her må det tas noen grep, hvilke? 

 Vi var medansvarlige og stod bak dette med ventemottak. Vi var vel med og fikk det
                  etablert, fordi vi trodde det skulle være bedre enn at folk ble gående tilfeldig
                  rundt i gater og streder og hadde et dårligere botilbud enn det vi trodde at et
                  slikt ventemottak ville være. Det er helt åpenbart – jeg har jo vært der senere,
                  og jeg har også vært på en høring etterpå, på ventemottaket på Lier – at det ikke
                  fungerer etter hensikten, slik vi i utgangspunktet så det for oss. Folk blir
                  boende for lenge. Det blir et liv i utrygghet og usikkerhet, fordi de ikke klarer
                  å se noe mål i forhold til botid osv. Jeg mener at det er behov for å ta en
                  grundig debatt på nytt om ventemottak – om dette er en god måte å organisere det
                  på for folk som har fått avslag, eller om det finnes bedre måter å gjøre det på.
               

 Replikkordskiftet er over. 

 Et overordnet mål i flyktningpolitikken er å sørge for beskyttelse for dem som
                  trenger det. Asylpolitikken skal være konsekvent og rettferdig, slik at det
                  faktisk er de som har behov for beskyttelse, som får opphold. Men vi må se
                  enkeltmennesker, ikke grupper. Alle mennesker har rett til å bli møtt med respekt
                  og individuell behandling. 

Norsk asylpolitikk har i løpet av de siste årene beveget seg bort fra FNs
                  høykommissær for flyktningers anbefalinger for vurdering av ulike grupper av
                  asylsøkere. Det finnes flere eksempler på enkeltsaker hvor Norge har nektet å
                  etterkomme direkte anmodninger fra FN-organer. Det er beklagelig, og spesielt
                  beklagelig er det at det skjer under en regjering som i sin samarbeidserklæring så
                  tydelig uttalte et mål om en mer human asyl- og flyktningpolitikk. 

NOAS mener at enkelte av de innstramningene Regjeringen varslet den 3. september,
                  er så drastiske at asylpolitikken nå faktisk er strengere enn da Regjeringen
                  overtok i 2005. Det er altså NOAS som sier det. Det burde være et tankekors. 

Det er en utfordrende situasjon når antallet mennesker som søker asyl i Norge,
                  øker såpass dramatisk som det har gjort siste året. Det er viktig at vi tar grep
                  for å hindre at mennesker uten beskyttelsesbehov legger ut på den lange ferden,
                  investerer enorme summer, gjerne med liv og helse som innsats, bare for å ende opp
                  i Oslo med avslag og retur. Men de tiltakene som innføres, må ikke gå på
                  bekostning av dem som faktisk trenger beskyttelse. Barn skal heller ikke måtte
                  betale prisen for Norges behov for å sende signaler ut i verden. Barn er først og
                  fremst barn, ikke asylsøkere. De må behandles deretter. 

Situasjonen i dag er også en annen enn den vi stod overfor forrige gang vi så en
                  økning i antall asylsøkere. Den gangen kom det mennesker fra land der man åpenbart
                  ikke hadde et beskyttelsesbehov. I dag kommer de fleste fra Irak. Per 30. november
                  hadde 2 854 irakere søkt asyl i Norge. De neste landene på listen er Eritrea,
                  Somalia og Afghanistan. Tenk – Irak, Eritrea, Somalia og Afghanistan! Vi snakker
                  om land som er langt fra stabile – land hvor det nettopp har vært eller er
                  krigslignende tilstander, land hvor menneskerettighetene ikke står i høysetet. Jeg
                  synes at et parti som Fremskrittspartiet, som faktisk støttet invasjonen i Irak,
                  burde forstå konsekvensen av en slik krig. Mennesker blir drevet på flukt. 

Personer som verken får innvilget asyl eller oppholdstillatelse på humanitært
                  grunnlag i Norge, plikter å forlate Norge innen en gitt frist. Svært få reiser
                  tilbake frivillig, og det er mange årsaker til det. Antall frivillige
                  tilbakevendinger var på om lag 40 personer i 2008. Når så få reiser frivillig, er
                  det viktig å fokusere på et effektivt retursystem. Det innebærer også
                  tvangsreturer. Men jeg tror det ligger et stort potensial i å sette inn støtet for
                  å oppmuntre til frivillige returer. 

Jeg vil trekke fram et eksempel som jeg har tatt opp med statsråden ved en
                  tidligere anledning – Lier ventemottak. Det er et tilbud om tak over hodet for dem
                  som har fått endelig avslag. Det skulle være et sted hvor man motiveres til
                  frivillig retur, men dagens forhold ved Lier ventemottak motiverer til alt annet
                  enn frivillig retur. Et utreisesenter som skal tilrettelegge for retur, er ikke
                  tjent med å bryte ned de menneskene som skal returnere. De skal opprustes til
                  retur, etter min mening. 

Ikke engang helt banale, praktiske løsninger er på plass ved ventemottaket.
                  Internettilgangen kan nevnes. Den er begrenset til to gamle maskiner med stor
                  uforutsigbarhet, som kun er tilgjengelige noen timer hver ettermiddag. Det finnes
                  ikke engang tilgang til telefon mot betaling. Jeg ser ikke hvordan en avskjæring
                  fra omverdenen bidrar til å motivere for retur. Lier ventemottak burde være et
                  sted med reell satsing på tilrettelegging for retur. Hva med å bemanne et
                  returkontor hvor beboerne kunne få kvalifisert og spesifikk informasjon og bistand
                  til retur? Lier er siste stopp på vei ut av landet. Men menneskene som bor der,
                  har fremdeles rett til å bli behandlet på en verdig og respektfull måte. Vi er et
                  langt stykke derfra nå. For meg er det åpenbart at konseptet Lier ventemottak må
                  endres radikalt om vi ønsker å nå målsettingene ved mottaket, nemlig å motivere
                  til frivillig retur etter endelig avslag. 

Når det gjelder forslagene fra Høyre, viser jeg til merknadene i innstillingen. Vi
                  mener at forslagene er ivaretatt i norsk lovgivning. Forslaget om ytterligere
                  innstramning av reglene for familiegjenforening er vi imot. Derfor støtter
                  Kristelig Folkeparti at Dokument nr. 8:146 vedlegges protokollen. 

 Det blir replikkordskifte. 

 Det er selvfølgelig ikke slik, selv om Kristelig Folkeparti gang på gang prøver å
                  framstille det slik, at den økte tilstrømningen vi opplever i Norge, skyldes
                  Irak-krigen. Den startet altså i 2003, mens vi har opplevd den store veksten i
                  antall asylsøkere til Norge i inneværende år. Men det var ikke det jeg skulle
                  stille representanten Tørresdal spørsmål om. 

Tvert imot, jeg ser for så vidt til min glede at Kristelig Folkeparti står inne på
                  en flertallsmerknad hvor man sier at det er behov for å sette inn tiltak for å
                  redusere antall asylsøkere som kommer til Norge, og som ikke har behov for
                  beskyttelse. Her demonstrerer jo Kristelig Folkeparti inkonsekvensen i sin
                  politikk til fulle. Man vil altså begrense – noe Fremskrittspartiet er enig i –
                  antall asylsøkere som ikke har behov for opphold i Norge, men samtidig vil man
                  åpne for å gi opphold til asylsøkere som har fått avslag, og som befinner seg
                  ulovlig i Norge, bare de har bodd her lenge nok. Hvordan kan Kristelig Folkeparti
                  forsvare en slik politikk? 

 Det er lett å svare på det, fordi den røde tråden i den politikken handler om
                  menneskeverd. På den ene siden skal vi bli mye flinkere til å returnere dem som
                  har ubegrunnede søknader, slik at vi unngår å komme i den situasjon at mennesker
                  er på vent i Norge. Men når vi er kommet i den situasjonen at noen mennesker er på
                  vent i Norge, og de har bodd her i år ut og år inn – ikke har de fått opphold, og
                  ikke har vi kunnet sende dem hjem – må vi etter mange år kunne gi dem en verdig
                  behandling, en ny behandling der vi òg legger botid i Norge til grunn. Vi må ta
                  konsekvensen av at vi ikke har lyktes. Derfor må vi gi dem et tilbud, og da må vi
                  legge til i vår vurdering hvor lenge de har vært i Norge. Det ville ha løst
                  problemet for mange mennesker og skapt mye mer menneskeverd. Så får vi unngå å
                  komme i den situasjonen i framtiden og bli bedre når det gjelder effektiv retur
                  for dem som ikke skal være her. 

 Dette er jo utrolig inkonsekvent, for det signalet Kristelig Folkeparti sender ut,
                  er jo i realiteten at det er greit at du er illegal innvandrer bare du har bodd
                  her lenge nok, bare du har skjult deg lenge nok, vært flink nok til å gjemme deg
                  for politiet, drevet dine lyssky virksomheter på en måte som ikke har blitt fanget
                  opp. Altså bare det at du klarer å være her lenge nok, skal bety at du får opphold
                  i Norge. 

Det er jo ganske fantastisk at Kristelig Folkeparti ikke klarer å se sammenhengen.
                  Hvis vi skal redusere tilstrømmingen til Norge, er det en sammenheng mellom det på
                  den ene siden og det å gi amnestilignende vedtak på den andre siden, hvor man gir
                  belønning til dem som har presset seg til opphold i Norge på uriktig grunnlag. Ser
                  virkelig ikke Kristelig Folkeparti det? 

 Representanten Per-Willy Amundsen må lese hele programmet og hele politikken til
                  Kristelig Folkeparti. Der sier vi bl.a. at de som kommer fra land som vi ikke kan
                  returnere til, og som ikke ønsker å returneres, vil vi gi en midlertidig
                  arbeidstillatelse. Da vil de være registrert, og så slipper de å gjemme seg for
                  politiet. Forhold knyttet til deres retur kan pågå i full åpenhet, og de vil kunne
                  livnære seg selv. 

Vi ønsker å behandle de som kommer, på en verdig måte, ikke sette dem til
                  oppbevaring og ta fra dem plikter og rettigheter. Bare på den måten kan vi ta på
                  alvor at det finnes mennesker i dette land som lever uten identitet, og uten at
                  deres menneskerettigheter ivaretas. Vi vil ta dem på alvor. Vi vil gi dem
                  rettigheter og samtidig sørge for at grupper mennesker som får avslag og ikke blir
                  returnert, blir mindre i framtiden. 

 Fleire har ikkje bedt om ordet til replikk. 

 En samlet komité mener at Norge må føre en innvandringspolitikk som bygger på våre
                  internasjonale avtaler og humanitære forpliktelser. Det er et godt utgangspunkt
                  for debatten. 

Det har også vært bred politisk enighet om behovet for å gjøre noe, og bakgrunnen
                  for Høyres forslag er den sterke økningen vi har sett dette året i tilstrømmingen
                  av asylsøkere som ikke fyller vilkårene for beskyttelse. Det var også bakgrunnen
                  for de tiltakene Regjeringen har kommet med i løpet av året, først i vår og
                  deretter med de 13 punktene tidlig i høst. Senterpartiet står bak disse
                  forslagene. 

Hensynet til søkerne er et viktig element. Det er viktig ikke å gi folk
                  uberettigede forventninger om mulighetene for opphold i Norge. Like viktig er
                  hensynet til oppslutningen om asylordningen som sådan. Det er de som fyller
                  vilkårene for beskyttelse, som skal få asyl. Ikke minst er vi opptatt av å kunne
                  behandle søknader raskere, korte ned på ventetiden i mottak og legge til rette for
                  en rask og god integrering for dem som faktisk får bli her. 

Senterpartiet mener at de tiltakene Regjeringen har kommet med i løpet av året, er
                  de mest hensiktsmessige for å møte den situasjonen vi er i. Når det gjelder
                  hvordan disse tiltakene faktisk vil slå ut, vil vi vite mer om det når vi kommer
                  litt ut i neste år. 

Når det gjelder de elleve konkrete forslagene fra Høyre, vil jeg vise til
                  kommentarene i brevet fra statsråden, som er vedlagt innstillingen. Senterpartiet
                  deler altså disse vurderingene. 

 Jo, sjølsagt handler denne saken om å ta vare på folk på flukt. Hva skulle det
                  ellers handle om? Det er det asylinstituttet egentlig handler om. Når man bruker
                  begrepet at «folk kommer til den frie verden», er det jo nettopp fordi vi
                  defineres som den frie verden at folk kommer hit. Vi respekterer
                  menneskerettigheter på en helt annen måte enn det man finner andre steder i
                  verden. 

Representanten Reikvam trakk fram julens budskap. Det er det veldig lett å gjøre i
                  en slik debatt. Det kunne også være mulig å trekke fram budskapet fra talen vi
                  hørte under nobelprisutdelingen i dag, der Martti Ahtisaari fortalte om det å være
                  flyktning, også om det å være flyktning i eget land. 

Det er noe her jeg syns det er viktig å bemerke. Spesielt er det kommentarene om
                  den store økninga av flyktninger i Norge, som er mye større enn i andre land. Det
                  er med respekt å melde en ganske finurlig omgang med tall – det var vel en
                  parlamentarisk riktig måte å si det på? Det er byer i Sverige som har tatt imot
                  flere flyktninger enn hva Norge har gjort. Det at man får en nedgang i Sverige, er
                  på en måte bare rettferdig. Det er faktisk blitt et så stort press på oss i den
                  frie verden fordi det har vært slikt kaos andre steder i verden. Det har veldig
                  mange andre land i Europa tatt en stor belastning med. Vi i Norge har ligget litt
                  i skyggen, men nå har vi begynt å synes. 

For meg som liberaler er det en grunnleggende tankegang rundt enhver form for
                  politikk å kunne se mennesker, det å se enkeltmennesket, det å legge opp en
                  politikk ut fra enkeltmennesket istedenfor å se grupper. Det å forholde seg til et
                  politikkområde der man bare ser grupper når de er utenfor landet, men skal ha en
                  politikk der man ser mennesker innen landet, det skurrer litt for meg. 

Det var også klokkertro på at da Norge ble invadert i 1940, så dro alle de som
                  måtte flykte, den 9. april. Etter det var det ingen vits i å flykte. Sjølsagt er
                  det ikke slik. Sjølsagt er det slik at en krigsutvikling i et land gjør at
                  antallet flyktninger endrer seg. Håpløsheten ved å bo i det landet der man blir
                  undertrykt, endrer seg. 

Høyre sier at det ikke må virke som om Norge er åpent for asylsøkere. Jo, Norge er
                  åpent for asylsøkere. Asylinstituttet er en menneskerettighet og en rett på linje
                  med alle andre. Det er ikke retten til å få asyl, men det er retten til å søke
                  asyl som er en menneskerettighet, og det er den menneskerettigheten man faktisk må
                  kjempe for. Jeg håper Høyre nå skjønner at Fremskrittspartiet er et synkende skip
                  i norsk politikk, at det ikke er noen vits i å konkurrere med dem, og at de kommer
                  tilbake til den anstendige borgerligheten – den anstendige borgerligheten som ser
                  mennesker. 

Det som er interessant i denne debatten, er å se på hva økningen skyldes. Det å
                  påstå at kriger ikke er en grunn til økningen, må være en finurlig omgang med det
                  å kunne se nasjonaliteten på dem som faktisk kommer. Det å påstå at krigen i
                  Somalia ikke har påvirket hvilke flyktninger som kommer til Norge, må være en
                  kortslutning. Selvfølgelig har krigen i Somalia påvirket at det har kommet mange
                  somaliere til Norge. Grunnen til at det er så mange somaliere som har fått opphold
                  i Norge, er at de har blitt forfulgt i Somalia. 

Skal vi klare å få til dette, tror jeg vi må jobbe mye mer med
                  saksbehandlingssystemene våre, gjøre det raskere, få til den elektroniske
                  saksbehandlingen, som jeg vet Regjeringa jobber med, og få til en raskere
                  saksbehandling, som også vil gjøre at de som virkelig skal tilbake, ikke blir
                  gående i det uvisse og mister røttene, for det er noen som skal tilbake. 

Men det som er problemet med systemet i dag – hvis jeg kan bruke 30 sekunder på
                  Lier – er det at de som oppfører seg ordentlig, på en måte blir skadelidende, mens
                  de som bryter ut av systemet, som går under jorda, er de som går seirende ut av
                  det systemet vi har. I dag er det de som ikke har gjort noe galt under sitt
                  opphold i Norge, som blir sittende på slike typer ventemottak og ikke får
                  muligheten til å returnere, mens vi egentlig oppmuntrer folk som utnytter
                  systemet. Det er en feilkobling i systemet vårt som vi må få gjort noe med. 

 Det blir replikkordskifte. 

 Jeg registrerer at representanten Skei Grande omtaler det som «finurlig omgang»
                  med ord når man kommenterer og viser til den sterke asylveksten vi opplever til
                  Norge. Det er altså nesten en tredobling i forhold til i fjor, og i hvert fall en
                  tredobling i forhold til hva som var forventet i statsbudsjettet for 2008. 

Selv avdekker representanten Skei Grande en finurlig omgang med tid. For når man
                  viser til økningen i Sverige, og at Sverige har tatt imot mange, var det altså
                  tidligere. Nå går asyltallene ned, og Norge er det landet i verden som har hatt
                  den høyeste asylveksten. Vi ligger på topp i Europa i forhold til innbyggertallet. 

Så snakker man hele tiden om internasjonale behov, internasjonale forpliktelser.
                  Men ser ikke Venstre at vi har noen nasjonale behov vi må ivareta, at vi faktisk
                  må ha en bærekraftig innvandring, og at vi ikke må ha en så massiv innvandring til
                  Norge at integreringspolitikken ikke får fungere? 

 Nå trodde jeg representanten fra Fremskrittspartiet hadde såpass god oversikt over
                  tallene at han vet at den massive innvandringa, den store innvandringa, ikke
                  kommer gjennom asylinstituttet vårt. Asylinstituttet vårt er virkelig den juvelen
                  vi har i forhold til menneskerettigheter her i verden. Jeg mener det må være
                  viktig for et parti som også av og til bruker ordet «liberal» om sin ideologi, å
                  kunne kjempe for at dette asylinstituttet blir beholdt. Retten til å søke asyl,
                  som mennesker har ifølge menneskerettighetene, er faktisk noe jeg er villig til å
                  kjempe for. Jeg er stolt av at vi har et land som overholder den retten, og det er
                  noe jeg ikke vil uthule i det hele tatt. Jeg vil faktisk styrke den rettigheten.
               

 Fleire har ikkje bedt om ordet til replikk. 

 Jeg er glad for at komiteens flertall ikke støtter representantforslaget, og at
                  hele komiteen er enig i at Norge må føre en innvandringspolitikk som bygger på
                  våre internasjonale avtaler og humanitære forpliktelser. Asylsøkere med et reelt
                  beskyttelsesbehov skal få opphold, og de som får beskyttelse i Norge, skal raskt
                  bli integrert og en del av det norske samfunnet. 

Jeg er fornøyd med at det er flertall i komiteen for at det er behov for å
                  iverksette tiltak for å redusere antall asylsøkere som ikke har behov for
                  beskyttelse, og legge til rette for at personer uten lovlig opphold skal returnere
                  til hjemlandet så raskt som mulig. Det er også gledelig at flertallet i komiteen
                  mener at Regjeringens tiltakspakke er den mest hensiktsmessige for å møte den
                  aktuelle situasjonen. 

Selv om de høye asylankomstene er svært utfordrende å håndtere, mener jeg det er
                  viktig å holde fast kurs i arbeidet med å utvikle en helhetlig, effektiv og
                  brukerorientert utlendingsforvaltning. Det er da nødvendig å se på oppgaveløsning,
                  organisering, regelverk, systemer og ressurser i en tett sammenheng. Det gjør
                  Regjeringen bl.a. gjennom den utlendingsloven som ble behandlet i Stortinget våren
                  2008, og det omfattende forskriftsarbeidet som nå pågår i departementet. 

Mindretallets forslag har flere punkter som tidligere er diskutert i forbindelse
                  med behandlingen av ny utlendingslov, jf Ot.prp. nr. 75 for 2006–2007 og Innst. O.
                  nr. 42 for 2007–2008. Det gjelder også mindretallets forslag nr. 12 om ukentlig
                  meldepliktordning for utviste, som ikke var en del av representantforslaget. Jeg
                  vil understreke at det følger av både gjeldende og ny utlendingslov at både
                  personer som er utvist, og andre som har fått endelig avslag som innebærer at de
                  skal forlate riket, kan pålegges meldeplikt dersom det er fare for at de vil
                  unndra seg utreisen. I saker hvor det ikke er noen unndragelsesfare, kan jeg ikke
                  se behov for å innføre meldepliktordning. 

Mindretallsforslag nr. 13 fra Fremskrittspartiet om forbud mot ekteskap mellom
                  biologisk fetter og kusine var heller ikke en del av representantforslaget. Som
                  kjent ønsket ikke departementet å innføre noen begrensninger i adgangen til
                  oppholdstillatelse for søskenbarnekteskap, jf Ot.prp. nr. 75 for 2006–2007. 

Andre punkter er ellers ivaretatt gjennom de nevnte tiltakene som departementet
                  arbeider med å iverksette eller utrede. 

Den store økningen i asyltilstrømningen stiller oss overfor krevende utfordringer.
                  Det har derfor vært nødvendig å gjennomføre tiltak som kan redusere antallet
                  asylsøkere som ikke har behov for beskyttelse. Utviklingen framover avhenger av en
                  rekke forhold, hvor utformingen av norsk politikk er én viktig faktor. Regjeringen
                  følger utviklingen nøye, ikke minst når det gjelder flyktningsituasjonen,
                  asylstrømmene og endringer i andre lands politikk. Behovet for endringer i vår
                  nasjonale politikk vurderes fortløpende. Hensynet til en human flyktning- og
                  asylpolitikk og et godt integreringsarbeid er viktige problemstillinger i den
                  sammenheng. 

 Det blir replikkordskifte. 

 Statsråden er sikkert godt kjent med at når det varsles innstramning i
                  asylpraksisen i et land, slik som det ble gjort da Regjeringen kom med sine
                  forslag i begynnelsen av september, skal det få ganske rask virkning på
                  tilstrømningen. Når vi ser på tallene de siste månedene, er det overhodet ikke
                  mulig å spore noen særlig virkning av de tiltakene som Regjeringen har varslet.
                  Tvert imot, de endringene vi ser, er endringer på lang sikt, altså naturlige
                  konjunkturer som følger månedene gjennom året. 

Ser ikke statsråden at det åpenbart er behov for å stramme inn ytterligere i norsk
                  asylpolitikk dersom man ikke har til hensikt at 15 000 ankommer årlig til Norge i
                  flere år framover? 

 Jeg er glad for denne muligheten til å få forklart representanten Amundsen at når
                  det gjelder bakgrunnen for flere av hans spørsmål i løpet av denne debatten, og
                  for så vidt også i den debatten vi har hatt tidligere i dag om statsbudsjettet, er
                  det feil at det ikke har skjedd noen endring etter at de 13 forslagene med
                  konkrete tiltak ble lagt fram. 

For det første stoppet den sterke veksten i antall ankomster, og i noen grad har
                  òg antallet gått noe ned. Jeg har registrert at flere medier har vært veldig
                  tydelig på at det er kraftige utslag av de tiltakene som er framlagt. Jeg har hele
                  tiden prøvd å dempe inntrykket av det, men representanten Amundsens antydning om
                  at ingen endring har skjedd, er altså totalt feil. Man skulle tro denne
                  diskusjonen var fra før tiltakene ble lagt fram. Som det står i proposisjonen til
                  statsbudsjettet, ville det tallet sannsynligvis vært 17 000, og kanskje høyere enn
                  det, hvis vi ikke hadde satt inn tiltak. Nå kan vi altså stå på 15 000. 

 Statsrådens forgjenger fra samme parti ble kjent for å si: retur, retur, retur.
                  Det er en konklusjon som Høyre er helt enig i, men det må være veldig frustrerende
                  for mange av dem som jobber på dette feltet for å få orden, for å få en fast, men
                  rettferdig asylpolitikk, å oppleve å lese i mandagens VG at papirløse slippes inn
                  over Svinesund i et stort antall og sendes videre til Oslo bare med en lapp om
                  hvor adressen til Politiets utlendingsenhet er. Bare i november var det 54 som ble
                  sendt videre. 

Hva vil statsråden gjøre med dette? Ville det f.eks. vært en idé å samle opp dem
                  som kommer til Svinesund, som er papirløse, holde dem tilbake og f.eks.
                  fellestransportere dem til Politiets utlendingsenhet en gang i døgnet for å sikre
                  en skikkelig registrering av dem, slik at ikke folk slipper inn i Norge uten at
                  man har klargjort identiteten? 

 I forbindelse med at Norge ble en del av Schengen-området, syntes både Høyre og
                  det partiet og den regjeringen jeg representerer, at det var et viktig tiltak for
                  enkel grensepassering i Europa. Fra det tidspunktet ble det heller ikke anledning
                  lenger til å utøve kontroll ved grensepassering – med referanse til at
                  representanten nevner Svinesund. Det ble altså ikke anledning til å ha den type
                  grensepasseringskontroll lenger. Men det som det er anledning til, og som politiet
                  har gjort i økende grad, og som vi har satt av egne midler til, er å utøve såkalt
                  grensenære kontroller. Det blir gjort. Jeg er enig i representantens
                  problemstilling, for den handler i veldig stor grad om at identifisering er et
                  stort problem. Erfaringene fra politiets grensenære kontroller er jo at flere har
                  identifikasjonspapirer ved kontroll i området i nærheten av grensen, enn de som
                  har det når de søker asyl, og det er et tiltak som vi fortsatt vil følge opp
                  (Presidenten klubber). 

 Presidenten må be om at taletida blir respektert. 

 Vi har ikke lyktes i å sende tilbake dem som har fått endelig avslag, og som skal
                  returneres. Bondevik II-regjeringen foreslo et utreisesenter.
                  Stoltenberg-regjeringen overtok og kalte det for et ventemottak, men det handler
                  om det samme, nemlig Lier ventemottak. Der bor det en masse mennesker på vent, og
                  det skjer lite i forhold til det som hadde vært ønskemålet med ordningen. 

Det har vært oppe i debatten tidligere i dag at forholdene på Lier ikke er
                  optimale for å motivere til retur. Flere organisasjoner har vært inne og ment at
                  man burde ha bedre informasjon, et bedre serviceapparat og oppfølging av dem som
                  er beboere på Lier, både for å sette dem bedre i stand til og også for å motivere
                  dem til å få en god start i hjemlandet. 

Ser statsråden behov for å forbedre forholdene på mottaket akkurat når det gjelder
                  å motivere til retur? 

 Jeg kan ikke gå fullt ut god for representantens beskrivelse av de faktiske
                  forhold på Lier ventemottak. Det har jeg besvart i et tidligere spørsmål i
                  spørretimen med bl.a. referanse til UDI, som har løpende kontroll med det
                  ventemottaket som med andre mottak, og der ikke de samme funnene er blitt
                  rapportert. La nå det ligge. 

Det ligger i sakens natur at et ventemottak er sannsynligvis ikke det stedet man
                  venter å finne den høyeste stemningen og få de mest positive tilbakemeldinger på
                  det tilbudet som gis. Det ligger i sakens natur, for det er sted der det bor folk
                  som har fått avklart sin sak og skal reise tilbake. 

Jeg er innstilt på å diskutere alle mulige tiltak som kan bidra til at retur skjer
                  raskere. Jeg understreker at vi har noen tilfeller i landet som det ikke er mulig
                  å returnere – en del av dem blir omtalt som ureturnerbare – rett og slett ikke
                  bruker den muligheten de har til å returnere. Det ligger i sakens natur at mange
                  av dem vil være kritiske til mottaket, men kan vi få mer effektiv retur,
                  diskuterer jeg gjerne det. 

 Jeg har lyst til å følge opp Lier ventemottak. Da Lier ventemottak ble opprettet,
                  var det stor enighet her i salen om intensjonene. Å lage et system der folk kunne
                  være mens de ventet på å bli returnert, var det også brei enighet om. 

Nå viser det seg at folk har bodd der veldig lenge, og siden vi nå har prøvd ut
                  dette en tid, har jeg lyst til å stille et veldig enkelt spørsmål til statsråden:
                  Er statsråden fornøyd med resultatene vi har for retur fra Lier? 

 For ordens skyld bør jeg kanskje si at jeg også har vært på Lier ventemottak. Jeg
                  ser hvilken stor innsats, hvor mye det krever å stimulere folk til å reise hjem
                  når de har fått et avslag, etter å ha hatt en drøm om å få lov til å bli i Norge. 

Jeg er ikke fornøyd med de resultater vi har for retur. Jeg mener faktisk at Lier
                  ventemottak, som representanten riktig nok påpeker at vi ikke har veldig lang
                  erfaring med, er – og kan fortsatt utvikles til å bli enda bedre – et positivt
                  bidrag til å øke antall returer. 

 Jeg vil gjerne følge opp det første spørsmålet som jeg stilte i replikkrunden,
                  nemlig hvorvidt man observerer en nedgang i antall asylsøkere. 

Det er rimelig åpenbart at dersom man ser tilstrømninger av asylsøkere over flere
                  år, har man å forholde seg til en konjunktur som endrer seg i løpet av året. For
                  eksempel er presset ekstra stort i sommermånedene, og man ser at det faller mot
                  vinteren. Den såkalt rapporterte nedgangen man opplevde i september/oktober i
                  forhold til foregående måned, er ikke noe annet enn en helt naturlig
                  konjunkturutvikling når vi ser på asyltallene over – la oss si – en tiårsperiode.
                  Det kan ikke tilskrives noe annet enn en slik variasjon. 

Det å hevde at de forslagene Regjeringen har lansert (presidenten klubber), har
                  hatt virkning på innstrammingen, er å gå ganske langt. Ser ikke statsråden at det
                  åpenbart (presidenten klubber) er slik at dersom ikke 15 000 er målet for antall
                  asylsøkere i år og til neste år, har ikke disse tiltakene hatt virkning? 

 Presidenten vil nok ein gong minne om at taletida for replikkar er inntil 1
                  minutt. Presidenten har lyst til å vere snill i julemånaden, men av omsyn til
                  forretningsordenen må presidenten likevel vere streng når det gjeld taletida. 

 Utgangspunktet til representanten Amundsen er helt feil. De sesongsvingningene som
                  representanten Amundsen viser til, er nettopp noe av grunnlaget for at vi kan si
                  at det har vært en svak nedgang. Faktisk er det slik at september er eksempel på
                  en måned der vi hadde en annen utvikling enn i normale sesongsvingninger. Så
                  utgangspunktet til Amundsen er aldeles feil. 

Jeg tror kanskje at han er en av de få som ikke innser at de varslede tiltakene
                  har hatt en viss betydning for ankomster til Norge. Så gjenstår gjennomføring av
                  tiltakene, for vi følger lover og regler og faktisk sender forskriftsendringer og
                  eventuelle lovendringer på høring. Tiltakene er i ferd med å bli iverksatt nå. 

Som jeg sa: Anslaget fra UDI for 2009 var at vi i hvert fall ville få 17 000
                  dersom vi ikke satte inn tiltak. Så satte vi inn tiltak, og det viser seg at de
                  varslede tiltakene virker. De reelle virkningene av tiltakene vil vi se etter
                  hvert som de blir gjennomført. 

 Replikkordskiftet er over. 

 Jeg skal ikke ødelegge presidentens førjulsstemning. Jeg skal sørge for at det er
                  tid til overs. Jeg skal bare ha ordet til en kort oppsummering av debatten. 

I den grad denne debatten har ført til noe, er det én nødvendig avklaring, nemlig
                  at en eventuell regjering, gud forby – hvis det er lov til å si det – bestående av
                  Høyre og Fremskrittspartiet ikke kommer til å ta initiativ til å forsøke å
                  reforhandle de internasjonale avtalene vi har inngått. Annerledes tolker iallfall
                  ikke jeg svaret som Kari Lise Holmberg gav på min replikk tidligere i debatten.
                  Det er en viktig og nødvendig avklaring, for dette er altså et så fundamentalt
                  spørsmål at det må avklares før valget. Det kan ikke bli et resultat av
                  forhandlinger mellom partiene etter valg. Dermed har vi registrert
                  Fremskrittspartiets første tap i en slik eventuell regjering, og da faller
                  vesentlige deler av Fremskrittspartiet utlendingspolitikk sammen som et korthus.
               

 Presidenten vil presisere at orda «gud forby» er uparlamentarisk språk og bør
                  ikkje seiast fleire gonger. 

 Det er altså ikke slik at det er opp til Høyre eller noen andre partier på
                  borgerlig side å avlyse deler av Fremskrittspartiets politikk. Hele
                  Fremskrittspartiets innvandringspolitikk står ved lag, derunder også at vi bør se
                  nærmere på en del internasjonale avtaler som Norge har tiltrådt, som en rekke
                  andre land i Europa har valgt å reservere seg mot, men som vi i kjent stil
                  dessverre altfor lett har banket gjennom i denne sal. 

Så det er altså ikke slik at Høyre – førjulsstemning eller ikke – kan fortelle noe
                  særlig om hva Fremskrittspartiets politikk er på dette området. Dersom det skulle
                  vise seg å være aktuelt å danne en slik regjering, er det noe man setter seg ned
                  og forhandler om på det tidspunktet. Jeg vil også understreke at
                  Fremskrittspartiets oppfatning av utlendingsloven bygger på nøyaktig de samme
                  prinsippene som de fleste i dag har fremhevet som grunnleggende i norsk
                  asylpolitikk, nemlig flyktningkonvensjonen. Det betyr ikke at
                  flyktningkonvensjonen ikke kan forbedres, at den ikke kan fornyes. Den ble laget
                  en gang i begynnelsen av 1950-tallet. Det er klart at det har skjedd en del siden
                  den gangen. Jeg vil oppfordre Arbeiderpartiet til kanskje å lytte til tidligere
                  statsminister i Storbritannia Tony Blair, som gav uttrykk for nøyaktig det samme
                  behovet som Fremskrittspartiet har gitt uttrykk for, ikke bare i forhold til
                  flyktningkonvensjonen, men også til deler av Den europeiske
                  menneskerettighetskonvensjonen, som Fremskrittspartiet har tatt opp ved tidligere
                  anledninger. 

Men som sagt: De konvensjonene Norge er forpliktet av, følges opp i vår
                  alternative utlendingslov, og det er ikke sånn at andre partier har noen mulighet
                  til å avskrive Fremskrittspartiets politikk på dette området. Det er et valg i
                  september neste år som kommer til å bestemme sammensetningen i denne salen. Og jo
                  større Fremskrittspartiet blir, desto større sannsynlighet er det for at vi får en
                  innstramning i norsk innvandringspolitikk. 

 Fleire har ikkje bedt om ordet til sak nr. 3. 

(Votering, sjå side 1307) 





                    

 Under debatten er det satt fram 13 forslag. Det er 

forslagene nr. 1–12, fra Per-Willy Amundsen på vegne av
                           Fremskrittspartiet og Høyre 

forslag nr. 13, fra Per-Willy Amundsen på vegne av Fremskrittspartiet
                        

Det blir først votert over forslag nr. 13, fra Fremskrittspartiet. Forslaget
                  lyder: 

«Stortinget ber Regjeringen fremme forslag om et generelt forbud mot ekteskap
                     mellom biologisk fetter og kusine.» 

Votering:

Forslaget fra Fremskrittspartiet ble med 77 mot 21 stemmer ikke bifalt.

(Voteringsutskrift kl. 18.47.19)

 Det voteres så alternativt mellom innstillingen og forslagene nr. 1–12, fra
                     Fremskrittspartiet og Høyre. 

Forslag nr. 1 lyder: 

«Stortinget ber Regjeringen om å stramme inn regelverket for alderstesting og
                     DNA-undersøkelse.» 

Forslag nr. 2 lyder: 

«Stortinget ber Regjeringen om å prioritere arbeidet med å utarbeide
                     returavtaler slik at utsendelse av grunnløse søkere går raskere. Returavtale
                     med Irak må prioriteres.» 

Forslag nr. 3 lyder: 

«Stortinget ber Regjeringen reversere innføringen av det utvidede
                     flyktningbegrepet vedtatt i forbindelse med behandlingen av Ot.prp. nr. 75
                     (2006–2007) utlendingsloven.» 

Forslag nr. 4 lyder: 

«Stortinget ber Regjeringen om å reversere forskriftsendringen og endringene i
                     utlendingsloven som kan gi lettere oppholdstillatelse dersom retur ikke er
                     gjennomført innen tre år etter saksopprettelse.» 

Forslag nr. 5 lyder: 

«Stortinget ber Regjeringen om å endre kravet til underhold slik at dette
                     kommer opp på et mer realistisk nivå.» 

Forslag nr. 6 lyder: 

«Stortinget ber Regjeringen om å innføre strengere målkrav til UDI slik at
                     saksbehandlingstiden reduseres.» 

Forslag nr. 7 lyder: 

«Stortinget ber Regjeringen innføre et meldepliktsystem for personer som søker
                     om asyl og som ikke bor på mottak, og personer som har fått avslag og som
                     venter på utsendelse. Gjentatte brudd på meldeplikten vil kunne føre til
                     forvaring.» 

Forslag nr. 8 lyder: 

«Stortinget ber Regjeringen igangsette informasjonstiltak om norsk asylpolitikk
                     overfor de landene hvor det er høy tilstrømning fra personer med grunnløse
                     asylsøknader.» 

Forslag nr. 9 lyder: 

«Stortinget ber Regjeringen om å utrede muligheten for å forvare asylsøkere som
                     begår gjentatte kriminelle handlinger inntil asylsøknaden er ferdigbehandlet.»
                  

Forslag nr. 10 lyder: 

«Stortinget ber Regjeringen om å vurdere om gjentatte kriminelle handlinger
                     begått av en asylsøker som har søknaden til behandling, skal kunne få betydning
                     for utfallet av søknadens behandling i saker der det ikke er et klart
                     beskyttelsesbehov, men humanitære hensyn som tillegges vekt.» 

Forslag nr. 11 lyder: 

«Stortinget ber Regjeringen om å etablere et sentralt asylbehandlingssystem på
                     Gardermoen der all relevant kompetanse i UDI, Politiets utlendingsenhet og
                     eventuelt Kripos samles.» 

Forslag nr. 12 lyder: 

«Stortinget ber Regjeringen sørge for at det i utlendingsforskriften inntas en
                     ukentlig meldepliktordning ved utvisning.» 

Komiteen hadde innstilt: 

Dokument nr. 8:146 (2007–2008) – representantforslag fra stortingsrepresentantene
                  Erna Solberg, Jan Tore Sanner, Bent Høie og Kari Lise Holmberg om å redusere
                  tilstrømningen til Norge av personer med grunnløse asylsøknader – bifalles ikke.
               

Votering:

Ved alternativ votering mellom komiteens innstilling og forslagene fra
                     Fremskrittspartiet og Høyre ble innstillingen bifalt med 64 mot 33 stemmer.

(Voteringsutskrift kl. 18.48.02)


                    
                    

 Ingen har bedt om ordet. 

(Votering, sjå side 1308) 

Eirin Faldet overtok her presidentplassen. 





                    

 Stortinget går da til votering over de sakene som er debattert i dag. 





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke noe referat. 

Dermed er dagens kart ferdigbehandlet. 

Forlanger noen ordet i henhold til forretningsordenens § 37 a før møtet heves? –
                  Så er ikke skjedd. Møtet er hevet. 





                    
                    
                    

