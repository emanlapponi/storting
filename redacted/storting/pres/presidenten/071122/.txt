 Representanten Per Olaf 

Lundteigen

, som
har vært permittert, har igjen tatt sete.

Presidenten vil foreslå at Stortinget
behandler tilleggsdagsordenen før den ordinære
dagsorden. – Ingen innvendinger er fremkommet mot dette
forslag, og det anses vedtatt.





                    
                    
                    

 Etter ønske fra familie- og kulturkomiteen vil presidenten foreslå at taletiden begrenses til 40 minutter og fordeles med inntil 5 minutter til hvert parti og inntil 5 minutter til statsråden.




Videre vil presidenten foreslå at det gis anledning til replikkordskifte på inntil fem replikker etter innlegg fra statsråden innenfor den fordelte taletid.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordfører for saken):

 Det er bred enighet i komiteen om at St.meld. nr. 30 for 2006-2007, Kringkasting i en digital fremtid, gir en god faktafremstilling av et stort og krevende felt. Komiteen har gjennomført en grei behandling av meldingen, og jeg forutsetter at de enkelte partier redegjør for sine standpunkter. Jeg kommer således til å bruke resten av mitt innlegg til å beskrive Høyres ståsted.




Hovedinntrykket av det som beskrives i meldingen, er at Regjeringen følger de lange linjene i mediepolitikken. Her er det ingen veldig store overraskelser eller spesielt grensesprengende forslag. For så vidt som meldingen, med unntak av spørsmål knyttet til NRK, kommer med relativt få konklusjoner, kunne det kanskje være rom for en litt mer spenstig tilnærming. I en tid med store teknologiske omlegginger bør vi ta oss tid til å orientere oss langs flere parallelle spor. Vi vet nemlig ikke hvor utviklingen kommer til å gå.




Eksempelvis hadde vi håpet på klarere signaler i forhold til spørsmålene omkring vertikal integrering. Dette er et viktig tema der aktørene i markedet trenger tydeligere signaler om hvilken kurs vi kommer til å følge i fremtiden. Den vanligste tilnærmingen er her å søke å unngå den vertikale integreringen gjennom å pålegge et skille mellom hvem som leverer innhold, og hvem som eier infrastruktur. Meldingen viser her til en gjennomgang av medieeierskapsloven. Høyre tror nok at det vil være vel verdt å bruke tid på også å finne andre tilnærminger, selv om EU gir klare signaler i den retning. Vi ser gjerne at man f.eks. også utreder et system der man tar utgangspunkt i at innhold skal ha fri adgang i alle nett, uavhengig av netteier, eventuelt supplert med regulering av pris for ferdsel på nettet, altså en parallell type tenkning til den vi har for strømleveranser. Jeg håper at Regjeringen i det videre arbeidet med spørsmålet også tar med dette utgangspunktet.




Høyre støtter Regjeringens linje om en mykere tilnærming til digitalisering når det gjelder radiomedia. Vi støtter også de signaler som er gitt i forhold til nye og mer bærekraftige konsesjonsordninger for lokalradio.




Meldingen er for øvrig i stor grad konsentrert om spørsmål knyttet til statens styring av NRK. Høyres utgangspunkt er at en offentlig allmennkringkaster blir svært viktig i fremtiden – dette primært ut fra de tradisjonelle mediepolitiske hensyn knyttet til en god, variert offentlig samtale. I tillegg kommer også i stadig sterkere grad mer kulturpolitisk anlagte hensyn i forhold til NRKs rolle når det gjelder ivaretakelse av norsk hjemmeproduksjon av innhold, norskbasert nyhetsformidling og norsk språk osv. NRK spiller kort og god en viktig rolle i helheten av norskbaserte innholdsleverandører, en rolle vi altså tror blir viktigere.




Dagens organisering av NRK er i betydelig grad motivert av ønsket om at NRK skal ha en selvstendig stilling i forhold til staten som eier. Dette er også en viktig begrunnelse for ordningen med tv-lisens. Høyre mener det i fremtiden vil bli svært viktig at NRK skal opprettholde en sterk integritet i forhold til den statlige eier. Vi er derfor litt betenkt over summen av de mange rapporteringsrutiner og styringsmekanismer som er foreslått, noe jeg skal komme tilbake til.




Det er alminnelig enighet om at NRK står overfor krevende omstillinger forbundet med den raske utviklingen i mediefeltet. Endrede teknologiske løsninger, konkurranseforhold og brukervaner kommer til å fordre fremsyn, høy utviklingskompetanse – teknologisk som innholdsmessig. Høyre er opptatt av at NRK skal lykkes i å være et lokomotiv i disse sammenhengene. Detaljstyring og stramme rutiner for utøvelse av eiermakten er da neppe et særlig inspirerende utgangspunkt. Høyre forutsetter at det alltid vil være et godt tillitsforhold mellom NRKs styre og departementets politiske ledelse som generalforsamling. Så vel eier som styre har selvsagt full anledning til å føre aktuelle saker opp på sakskartet. I dette perspektiv mener Høyre meldingen går vel langt i forhold til omfanget av hvilke saker som skal fremlegges på generalforsamlingen. Spesielt viser vi her til spørsmål om tiltak som kan få innvirkning på NRKs allmennkringkastingstilbud eller for øvrig ha nær sammenheng med dette. Høyre er kort og godt bekymret for at NRKs armslag blir for lite.




Høyre støtter for øvrig hovedtrekkene i meldingen. Jeg vil komme tilbake til noen spesielle forhold i et senere innlegg.




Hans Frode Kielland Asmyhr hadde her overtatt presidentplassen.




 Det er brei einigheit om det aller meste i denne innstillinga. Størstedelen av opposisjonen støtter regjeringspartia i det aller meste av betydning. Det er bra. Det er sjølvsagt gledeleg for Arbeidarpartiet og regjeringspartia at det er stor tilslutning til vår politikk, men aller viktigast er det at det sikrar stor og brei oppslutning om behovet for ein sterk allmennkringkastar òg i framtida.




Utviklinga på mediefeltet gjer det nødvendig med nye og endra rammevilkår. Meldinga er ein god og grundig gjennomgang av dei utfordringane vi står overfor i åra som kjem, og gjennom meldinga og innstillinga frå komiteen har vi tydeleggjort og klargjort vilkåra det skal jobbast ut frå.




NRK har stor plass i meldinga. Det er ikkje overraskande – tvert imot. Ser vi bort frå Framstegspartiet, er alle andre einige om behovet for og betydninga av eit sterkt NRK også i framtida, finansiert gjennom det offentlege. NRK er landets viktigaste kulturinstitusjon, som er heilt avgjerande for formidling av kultur, språk og nasjonal identitet. I denne innstillinga er det tydeleg at dei aller fleste ønskjer at det skal fortsetje.




Sjølv om både dei teknologiske endringane og konkurranseforholda endrar seg raskt slik at snart alle no bl.a. får eit tilbod om langt fleire kanalar enn det ein har i dag, endrar ikkje det behovet for eit sterkt NRK med klare forpliktingar – både i forhold til by og land og i forhold til breie og smale grupper.




Framstegspartiets innfallsvinkel – som eg ikkje har problem med å skjøne at dei har – vil føre til eit snevrare, dyrare og dårlegare medietilbod for alle. Men for den som berre legg konkurranse- og kost–nytte-vurderingar til grunn for sin kulturpolitikk, skjønar eg at NRK spesielt, og allmennkringkastarar generelt, heilt sikkert er eit problem. Noko av det mest gledelege med innstillinga er derfor at dei andre borgarlege partia så klart markerer avstand til Framstegspartiet – og i staden er einige med oss.




Vi har her i landet ei kjempestor oppslutning om den viktigaste allmennkringkastaren – både politisk og i befolkninga. I knapt noko anna land kan ein finne maken. Det skal NRK merke seg og forvalte den tilliten på ein god og truverdig måte, også framover.




Regjeringa har no lagt fram ei eiga melding om ein allmennkringkastingsplakat for NRK. Plakaten uttrykkjer på ein god måte dei forventingane og dei krava vi har til NRK, og vil gjere det lettare med ei god overordna styring. Vi har no klargjort dei vilkåra NRK skal jobbe etter, vi har klargjort kva NRK skal halde seg til, anten det gjeld sjåaroppslutning, omsyn til barn og unge, behovet for å sikre eit godt tilbod til alle delar av befolkninga, eller det er i forhold til NRK sine kommersielle aktivitetar.




I tillegg til NRK som den offentleg finansierte allmennkringkastaren er det også viktig med konkurrerande private kanalar innan allmennkringkasting. TV 2 tek vare på den funksjonen i dag. Når TV 2s konsesjonsperiode går ut, må vi finne andre måtar for å sikre at meir kommersielle aktørar kan bidra til eit breitt allmennkringkastingstilbod. Eg trur det kan vere interessant for private kanalar å få sikra ein plass i det digitale bakkenettet mot at ein tek vare på allmennkringkastingsforpliktingar. Det er derfor bra at Regjeringa vurderer å innføre ei slik ordning.




Eg ser av innstillinga at opposisjonen meiner det er nødvendig med ein brei gjennomgang av arbeidsfelt og formell stilling for tilsyna. Konklusjonen deira er klar: Tilsyn skal vere – for å sitere innstillinga – «i størst mulig grad (…) uavhengig av det respektive departement». Det standpunktet, skjønar eg, vara i omtrent to dagar for enkelte. For skal vi tru det som står i avisene om dagen, er det viktigaste no å få til meir direkte styring frå departementet, iallfall knytt til kjøp av enkeltkanalar på den eine distribusjonsplattforma.




Eg meiner vi gjer lurt i å ha ei noko meir prinsipiell tilnærming til styring av og myndigheit lagt til ulike tilsyn, anten det er Medietilsynet eller andre. Det som vi alle derimot er einige om, er at ein bør kome fram til ordningar som gjer at vi som forbrukarar kan velje enkeltkanalar vi vil abonnere på, uavhengig av kva slags plattform vi brukar. Det er derfor viktig at Regjeringa set i gang eit slikt arbeid. Kva slags innverknad det vil ha på mediemangfaldet, f.eks. nisjekanalane sin posisjon, og kva slags innverknad det vil ha på prisen for forbrukarane, er nokre av spørsmåla vi treng svar på – i tillegg til dei reint tekniske og praktiske utfordringane. Vi må greie å vareta både forbrukaromsyn knytte til pris og forbrukar- og kulturomsyn knytte til mangfald innanfor mediefeltet.




Den teknologiske utviklinga gjer det nødvendig med ein gjennomgang av medieeigarskapslova. I dag er det ikkje noka regulering av vertikal integrasjon. Tidlegare har ein konkludert med at ein ikkje ønskjer ei slik regulering. Men verkelegheita endrar seg fort, og no må vi derfor få vurdert om det er nødvendig å utvide lova på det området. Det same gjeld i forhold til elektroniske media som nettaviser og web-tv. Dette er kompliserte og viktige spørsmål som Regjeringa no har teke initiativ til å greie ut og få svar på.




 Fremskrittspartiet synes ikke denne meldingen anviser noen tydelig omlegging av mediepolitikken, men at man snarere følger i gamle spor i eksisterende virkemiddelapparat.




Mye taler for at man kunne ha drøftet mer omfattende endringer, eksempelvis i spørsmål knyttet til tilsynsmyndighetene, vertikal integrering, plattformnøytrale virkemidler og finansiering.




Fremskrittspartiet har flere ganger påpekt at vi mener at medieeierskapsloven ikke har fungert etter hensikten, og at de begrensninger loven i dag legger for eierskap, ikke gir tilfredsstillende løsninger i forhold til utviklingen av dagens mediemarked. Vi mener at man på disse områdene vil oppnå tilfredsstillende løsninger med utgangspunkt i konkurranseloven.




NRK er sentral i norsk mediehverdag og i denne innstillingen. Fremskrittspartiet la frem sitt syn på NRK i Dokument nr. 8:11 for 2006-2007, om omorganisering av Norsk rikskringkasting og avvikling av ordningen med fjernsynslisens.




NRK har i mange år hatt monopol på kringkasting av tv og radio. Monopolet har vært begrunnet med at kun et lisensfinansiert monopol vil kunne gi riksdekkende allmennkringkasting av god kvalitet. Dette monopolet har gradvis blitt brutt opp. En flora av lokale og nasjonale radiostasjoner sammen med flere riksdekkende kommersielle tv-kanaler, har vist seg levedyktige. Ved konsesjonstildelinger har det ofte blitt stilt krav til innhold, og i noen slike tilfeller har kravene i realiteten medført nye allmennkringkastingskanaler.




Den store økningen i radio- og fjernsynstilbudet har gitt forbrukerne en stor frihet til å velge. Utviklingen viser også at friheten i eteren stimulerer til mangfold og til kvalitet.




Fremskrittspartiet mener det er viktig at myndighetene legger til rette for en god konkurranse mellom leverandører av kringkastingstjenester til forbrukerne. Vi mener videre at konkurranse innenfor radio- og fjernsynsbransjen hemmes av at markedet i stor grad domineres av det tidligere statsmonopolet. Dette skyldes i særlig grad de investeringer fellesskapet har gjort i denne virksomheten, og den finansieringsordningen man har for NRKs virksomhet. Dette syn underbygges av den kraftige ekspansjon man har sett fra NRKs side de siste årene.




Fremskrittspartiet mener at en fri og uavhengig presse er en forutsetning for demokratiet, ytringsfriheten og rettsstaten. For å sikre konkurranse og mangfold i mediene vil vi arbeide for størst mulig grad av etableringsfrihet i medienæringen.




Fremskrittspartiet ønsker å redusere og på sikt fjerne lisensavgiften til NRK. Så lenge NRK-lisensen eksisterer, må hele NRKs tilbud gjøres tilgjengelig for alle. Alternativt må de som ikke mottar disse kanalene, få reduksjon i kringkastingsavgiften, slik Fremskrittspartiet har tatt til orde for en rekke ganger i denne sal.




I denne innstillingen er det mye snakk om sponsing og reklame i NRKs forskjellige produkter. Fremskrittspartiet mener NRK, så lenge dagens finansieringsmodell med lisens opprettholdes, skal ha sterke restriksjoner på reklame- og sponsorfinansiering. Slik finansiering bidrar til ytterligere å favorisere NRK fremfor de andre kommersielle konkurrentene.




Fremskrittspartiet mener det er åpenbart at systemet med en tvungen fjernsynslisens gir NRK et klart konkurransefortrinn. Vi mener også at fjernsynslisensen har en klart diskutabel prinsipiell side. En relevant sammenligning kan være at alle avislesere ble tvunget til å tegne et abonnement på en bestemt avis før de fikk lov til å lese andre aviser.




Fremskrittspartiet merker seg for øvrig at Regjeringen vurderer å innføre en ordning der abonnementsregistre for distribusjonsselskapene skal åpnes for NRKs lisensregister. Vi har forståelse for at man ønsker å ta tyvtittere, men er meget kritiske til slik samkjøring av dataregistre.




Som man ser av innstillingen, ber Fremskrittspartiet og Kristelig Folkeparti departementet vurdere om studenter som er oppført i folkeregisteret med lik adresse som foreldrene eller foresatte, kan fritas for NRK-avgift.




I dag finnes det i hvert fall fire ulike distribusjonsformer for tv og radio. Det analoge bakkenettet for tv er det eldste, og har i dag en synkende markedsandel, mens kabelnett og parabolantenner har delt det meste av resten av tv-markedet. I tillegg har bredbånd en liten, men sterkt voksende markedsandel.




Stortingsflertallet har, mot Fremskrittspartiets stemmer, vedtatt at det skal bygges et digitalt bakkenett som erstatning for det analoge. Dette nettet er nå i ferd med å bli åpnet.




Fremskrittspartiet er kritiske til det digitale bakkenettet på basis av økonomi og spørsmålet om det er riktig valg av teknologi. Vi har også vært kritiske til kostnadene for forbrukerne når det gjelder mottaksbokser og abonnementsordninger.




Med dette vil jeg ta opp de forslag Fremskrittspartiet er alene om i innstillingen, og forslaget der Fremskrittspartiet er medforslagsstiller.




 Representanten Ulf Erik Knudsen har tatt opp de forslag han refererte til.




 Regjeringas viktigste overordnede mål for mediepolitikken er å sikre ytringsfriheten, sikkerheten og et levende demokrati.




St.meld. nr. 30 for 2006-2007 gir oss et godt grunnlag for en gjennomgang av de mange sentrale mediepolitiske spørsmål som reises som en konsekvens av den digitale teknologien som nå innføres. Ikke minst legger denne meldinga opp til en debatt om allmennkringkastingens betydning og muligheter i framtida. Dette er en nødvendig og viktig debatt, ikke minst i forhold til NRKs framtid.




Teknologiske muligheter og endrede brukervaner beskrives godt i meldinga, og det er viktig å være oppmerksom på de kulturrelaterte utviklingstrekk som følger av den utviklingen vi nå er inne i.




Muligheten for smalere valg og stor internasjonal tilgjengelighet gir flere utfordringer både når det gjelder medienes demokratiske rolle, som f.eks. drøftinga rundt allmennkringkastingen og spørsmål knyttet til kulturpolitiske hensyn. De teknologiske endringene som nå gjennomføres, vil endre rammebetingelsene dramatisk – økonomisk som regulatorisk.




Radiomediet har særlig utfordringer knyttet til overgangen fra analoge til digitale signaler. Dette betyr at man må ta høyde for en mer smidig overgang til ny plattform. Bredden i radiotilbudet er viktig og må ivaretas også i framtida. Radiomediet består av en svært sammensatt gruppe – fra de små lokalradioene til NRK og store, private mediehus. Det er viktig at man i framtida har muligheten til å opprettholde bredden i tilbudet.




Det er en sentral politisk oppgave framover å legge klare føringer på NRK. Utviklingen av NRK til å bli et moderne mediehus utfordrer flere av de grensesettingene som er satt fra statens side, særlig i forhold til konkurransesituasjonen, programprofil og produksjonsenhet. Det er spesielt viktig å ha ryddige grensedragninger i forhold til NRKs kommersielle virksomhet. Dette blir en viktig diskusjon i forbindelse med allmennkringkastingsplakaten som nå kommer – grensegangen mellom hvilke styringsverktøy staten skal ha, og hvilke konsekvenser disse valgene får for den politiske styringen av NRK.




SV mener at allmennkringkastingsplakaten er en god måte å ivareta ulike hensyn på når det gjelder styringen av NRK. Det er viktig at plakaten er overordnet og prinsipiell, men ikke for detaljert.




SV mener det er nødvendig at departementet foretar en gjennomgang av medieeierskapsloven. Det må vurderes om loven bør utvides til å regulere vertikal integrasjon, likeså om loven også bør regulere elektroniske medier, herunder nettaviser og web-tv.




Meldingen peker på den betydelige vertikale integrasjonen som foregår i hele medieverdenen, og i tillegg fokuserer komiteen på den økende graden av horisontal integrasjon. Dette kan medføre en risiko for svekket konkurranse, selv om loven skal regulere det. Det er viktig nå at spørsmålet om kryssubsidiering blir fulgt svært nøye opp.




NRK må tydeligst mulig skille mellom allmennkringkastingstilbudet og eventuelle kommersielle tjenester som tilbys på deres nettsted. Det er viktig for SV å understreke – og det er viktig også i forbrukersammenheng – at det ikke skal forekomme reklame på sider som har barn som målgruppe. Det er et spesielt ansvar NRK har. Det skal tas særlig hensyn til barn og unge.




Det er ingen hemmelighet, men jeg vil understreke det til slutt, at SV vil beholde NRK som en statlig eid, reklamefri og lisensfinansiert allmennkringkasting. I den sammenheng vil jeg også understreke det vi har sagt i innstillingen, at 25 pst. av verbalinnslagene i NRK skal være på nynorsk.




 I St.meld. nr. 30 for 2006-2007, Kringkasting i en digital fremtid, gir Regjeringa ein god gjennomgang av sentrale mediepolitiske spørsmål. Ikkje minst legg Regjeringa opp til ein nødvendig debatt om kor viktig allmennkringkastinga er.




Omgrepet «allmennkringkasting» var lenge jamgodt med NRK. I dag omfattar det òg TV 2, Kanal 24 og P4.




Som lisensfinansiert kringkastar har NRK eit spesielt ansvar for å tilby program på norsk og med grunnlag i norsk kultur og tradisjon. Eg vil særleg framheve NRK sine distriktssendingar, som òg har ei viktig rolle i samfunnet både språkpolitisk og når det gjeld informasjon.




Barn og unge nyttar mykje tid til mediebruk. TV-tilbodet til barn og unge aukar ved at kommersielle kanalar utvidar tilbodet. Derfor er det gledeleg at NRK har stor oppslutnad om barneprogram, og at ein styrkjer satsinga på barn og unge. Om ni dagar lanserer NRK ein eigen barnekanal – NRK Super.




I dag er det slik at minst 25 pst. av verbalinnslaga til NRK skal vere på nynorsk. Kristeleg Folkeparti meiner at dette òg må gjelde barne- og ungdomsprogram. NRK skal medverke til å styrkje norsk språk, identitet og kultur. Derfor er det viktig at barn får høyre begge målformer, òg i program som er retta inn mot barn og unge. I dag blir det sendt svært lite nynorsk i barne- og ungdomsprogram på NRK. Innsatsen med å få meir nynorsk i program retta mot barn og unge i NRK må aukast. Dette har å gjere med både identitet og sjølvtillit til det språket mange snakkar.




Kringkastingsavgifta er eit tilbakevendande tema. Det er krevjande å finne fram til løysingar som tilfredsstiller alle grupper. Vi må ha eit system som sikrar NRK stabile og robuste rammevilkår, og som gjer det mogleg for NRK å oppfylle allmennkringkastaroppdraget best mogleg. Kristeleg Folkeparti er nøgd med at lisensordninga blir vidareført. Eg kan i dag vanskeleg sjå andre løysingar som betre sikrar NRK sin økonomi.




Kristeleg Folkeparti ønskjer at studentar som står i folkeregisteret saman med foreldra eller føresette, kan bli fritekne for lisensavgift. I dag må 17-åringar som bur på hybel for å gå på vidaregåande skule, betale lisens. Også studentar som bur heime og har studielån, skal faktisk betale eigen lisens, ifølgje NRK sine forskrifter om lisens. Dette verkar urimeleg og er faktisk ukjent for mange studentar. Departementet bør leggje fram ei sak om dette, kor ein ser på dei ulike aspekta og avgrensingane knytte til dette.




Det må bli skilt tydeleg mellom offentleg finansierte tenester og kommersielle produkt og tenester i NRK. Eg er glad for at NRK sine vedtekter blir endra, slik at ein må vise særleg aktsemd overfor innhald som utset barn for kommersielt press. Bondevik-regjeringa etablerte tiltak for å gjere barn og unge betre budde i møtet med dei kommersielle uttrykka, t.d. gjennom tiltaksplanane «Barn, unge og Internett» i 2001 og «Nei til kommersielt press mot barn og unge» i 2003. Her var særleg sal av spinn off-produkt omtalt, og ein må vere heilt klar på at kommersielle interesser ikkje påverkar det redaksjonelle innhaldet.




Magne Lerø skriv i Ukeavisen Ledelse den 10. oktober i år:







«Hvis kringkastingssjef Hans-Tore Bjerkaas har tenkt å sende daglige trekninger av en snill utgave av spilleverstingen Keno, tyder det på svekket gangsyn. Han må komme seg ut av lomma til Norsk Tipping og Trond Giske».




NRK skal ikkje vere eit instrument i Regjeringa sin spelpolitikk. Ein samla opposisjon viser i innstillinga til debatten i den seinare tida om pengespelet Keno. Desse partia meiner det ikkje bør vere ein allmennkringkastar si rolle å fremje statlege pengespel, eller å vere ein aktør i spelpolitikken.




Kristeleg Folkeparti fremja før sommaren ein interpellasjon knytt til medeigarskap i mediemarknaden. Utgangspunktet for debatten var Telenor si rolle som medieaktør. Kristeleg Folkeparti meiner det er naudsynt med ein kontinuerleg debatt om eigarskapsstrukturar i mediemarknaden. Dersom ein kommersiell aktør får for sterk posisjon i både infrastruktur og innhaldsmarknad, kan det vere eit verkemiddel til potensielt å misbruke stillinga si. Derfor treng vi eit oppdatert regelverk. Ut frå omsynet til mediemessig mangfald og variert premissgiving i samfunnet er vi tente med at eigarskapsinteresser blir grundig belyste. Kristeleg Folkeparti ønskjer ein gjennomgang av medieeigarskapslova velkommen.




 Det er bred enighet om de fleste utfordringene som blir tatt opp i den meldingen vi drøfter i dag, sjøl om vi i Venstre ikke syns at den er veldig modig i forhold til å ta inn over seg en del av de utfordringene vi står overfor, spesielt de teknologiske, og at man har litt gammeldagse svar på nye utfordringer.




Jeg har lyst til å begynne med en liten merknad som bare Høyre og Venstre støtter. Jeg er egentlig litt forundret over at den bare har fått Høyres og Venstres støtte. Er allmennkringkasterrollen i en ny tid? Det er klart at den har forandret seg stort. Jeg mener at grunnen til å ha allmennkringkastere i en tid med så mange medietilbud som det er i dag, er veldig forskjellig fra da vi skulle bygge opp et medietilbud. Min skrekkvisjon er en verden med mange tv-er, der sjøl de fattigste i små bakrom i bakgatene i Kairo har sin tv som står på. I en tid da det er blitt så lett å lage tv-programmer som det er i dag, kan du bare gå inn og velge den tv-kanalen som allerede har dine oppfatninger, som allerede har dine meninger, som allerede har den politiske vinklingen du ønsker, og som allerede har det som du allerede kan. Så kan du sette på den kanalen, og så kan den kanalen gjennom hele livet fortelle deg hvordan virkeligheten er – bare sett fra ditt ståsted. Derfor mener jeg at det faktisk er en trussel for hele verdensopinionen – du velger bare de tv-kanalene som allerede har den oppfatningen du sjøl har, og du har ikke engang tv-kanaler som er der for å utfordre deg, for å opplyse deg, for å tilstrebe objektivitet, og for å tilstrebe det å ikke tilhøre en bestemt oppfatning. Jeg syns det er kjempeviktig i den mediehverdagen vi står overfor i dag, at noen streber mot objektivitet og opplysning. At det bare er Høyre og Venstre som har sluttet seg til denne merknaden, syns jeg faktisk er ganske oppsiktsvekkende.




Så til de andre, mindre spørsmålene. Venstre ønsker å fremme sitt forslag om lisens. Vi mener at det er fint å ha en allmennkringkaster som er finansiert på den måten den er, men vi syns dagens lisens er gammeldags. Den er knyttet veldig sterkt til hvilken teknologi du ønsker å innhente informasjon fra, mens den ikke tar inn over seg at du i dag kan se dagens NRK også fra PC, mobiltelefon osv. Vi syns man skulle ha vært mer moderne i forhold til det.




Vi syns det er en stor kommersiell utfordring for NRK at de har den nettportalen som det reklameres mest for i Norge i dag. Det er faktisk ikke mulig å se et tv-program uten at du blir henvist til en kommersiell nettportal i forhold til et tilbud som ikke er kommersielt.




Jeg syns også det er en utfordring at vi er veldig strikte – og SV begrenser veldig sterkt – i forhold til reklame. Enhver som har en holdning til blå nisseluer, vet at reklame er så mye. Reklame og produktplassering har fått helt nye utfordringer. Her har vi mye gammeldags, sosialistisk regelverk som egentlig ikke tar de utfordringene som spesielt er knyttet til barn og unge.




Kristelig Folkeparti argumenterte litt for språk. Jeg vil legge til et ekstra perspektiv. Grunnen til at Venstre og Kristelig Folkeparti her står sammen i merknaden om barn, handler også om hvilke barn som blir rekruttert til å kommunisere med norske barn. Jeg syns det er et varsku til norske tv-kanaler at man stort sett rekrutterer fra én bydel i den byen jeg er valgt fra, når det gjelder å rekruttere unger til å snakke med andre unger. Det er en utfordring som i hvert fall en allmennkringkaster bør ta inn over seg.




Vertikal integrasjon er nevnt. Det er en av de store utfordringene innenfor medieeierskap som jeg ikke syns Regjeringa i det hele tatt tar inn over seg i denne meldingen. Det handler også om en litt gammeldags holdning til eierskap.




Det siste, som jeg skjønner at Stortinget ikke kan gå inn og bestemme, er at en norsk allmennkringkaster går sammen med en norsk statlig spill-operatør for å ta spilleinntekter fra frivilligheten, og sørger for at man pusher spill i beste sendetid. Jeg kan virkelig ikke forstå at det skal være verken en allmennkringkasters rolle eller Norsk Tippings rolle.




 Stortingsmeldingen om kringkasting i en digital framtid er en grundig gjennomgang av de mange sentrale mediepolitiske spørsmålene som reises som følge av medieutviklingen. Det er bra med bred politisk oppslutning om hovedprinsippene på dette feltet. Jeg er derfor glad for at komiteens flertall gir sin tilslutning til alle forslagene fra Regjeringen, i stor grad også med støtte fra opposisjonen. Det gir forutsigbarhet og langsiktighet for aktørene i denne sektoren.




Kringkastingsmediet er i ferd med å endre seg ganske dramatisk. Derfor er det behov for å gjennomgå kringkastingspolitikken. I høst åpnet det digitale bakkenettet for fjernsyn. Den kommende avviklingen av analoge bakkenettsendinger vil medføre at samtlige husstander må gå over på en digital fjernsynsplattform. Overgangen fra analog til digital teknologi vil bl.a. gi publikum et stadig større tilbud av kanaler. Samtidig utfordres kringkastingsmediene av helt nye aktører. Vi ser at publikums mediekonsum spres på mange medier og blir mer fragmentert. Særlig tilbudet på Internett tar stadig mer av publikums oppmerksomhet. Disse endringene gjør at vi må tenke gjennom politikken på feltet på nytt. Det er ikke gitt at gårsdagens løsninger passer for morgendagens mediemarkeder.




Stortingsmeldingens overordnede tema er hvordan allmennkringkastingspolitikken bør tilpasses det nye mediebildet. Dette gjelder f.eks. hvilket medietilbud markedet selv vil kunne forventes å frambringe i de neste årene. Fra 2010 vil TV 2 ikke lenger være underlagt allmennkringkastingsforpliktelser. Medieforskere har påvist at kommersielle kringkastere vil nedprioritere «ulønnsomme» programkategorier og seergrupper. NRK og kringkastingsavgiften er offentlige tiltak som har som formål å korrigere den «markedssvikten» som kan oppstå i et uregulert marked.




NRK er landets viktigste kulturinstitusjon og vil spille en helt sentral rolle som tilbyder av allmennkringkasting. Målet er at NRK skal kunne opprettholde og videreutvikle denne posisjonen. NRK bør være en attraktiv og betydningsfull medieaktør også på nye plattformer. Derfor bør NRKs allmennkringkastingsoppdrag også omfatte nye medietjenester, bl.a. på Internett og mobile plattformer. Via NRKs nettilbud gjøres både NRKs programarkiv og den løpende programproduksjonen tilgjengelig. Hovedprinsippet skal være at NRKs allmennkringkastingstilbud er gratis. Et annet viktig prinsipp er at NRK tilstreber et tydeligst mulig skille mellom allmennkringkastingstjenestene og de kommersielle uttrykkene som tilbys på nettstedet. Dette bør f.eks. innebære at nedlastingstjenester som tilbys innenfor NRKs allmennkringkastingsoppdrag, ikke inneholder reklameinnslag. Nettsteder som har barn som målgruppe, skal heller ikke inneholde reklame.




Dagens vedtekter reflekterer ikke i tilstrekkelig grad den teknologiske og markedsmessige utviklingen, men er først og fremst konsentrert om NRKs tradisjonelle programvirksomhet. I meldingen slås det fast at det skal lages en allmennkringkastingsplakat – en NRK-plakat – som skal avklare overordnede politiske forventninger og krav til NRKs virksomhet. Den er lagt fram for Stortinget som egen sak og vil bli behandlet der. Dersom Stortinget slutter seg til NRK-plakaten, vil vedtektene deretter bli harmonisert i tråd med det Stortinget vedtar.




Vi ser også gjennom behandlingen av denne meldingen behovet for en sånn NRK-plakat, for også i denne sammenhengen gjør komiteen som så mange ganger før – jeg har vært med på det selv: legger inn nye krav og forventninger, om språkandel og hvilke program det skal gjelde, osv. Det er helt relevante problemstillinger, det er helt legitimt at Stortinget diskuterer det, men vi bør samle det på ett sted, nemlig i forbindelse med NRK-plakaten og revidere den med jevne mellomrom.




Det er bred enighet om kringkastingspolitikken. Det partiet som skiller seg klarest ut, er Fremskrittspartiet, som nok en gang vil dele opp og privatisere NRK og avvikle kringkastingsavgiften. Dette vil, dersom det blir gjennomført, ikke bare ramme NRK og de programmene de tilbyr og de seergruppene som de når, men det vil også ramme det kommersielle TV-markedet og radiomarkedet fordi det rett og slett ikke vil være reklamefinansiering nok til å finansiere dem samtidig som NRK skal finansieres reklamemessig. Dermed blir både det kommersielle kringkastingstilbudet og allmennkringkastingstilbudet dårligere med en slik politikk.




I stortingsmeldingen legges det også føringer for digitaliseringen av radio. Det norske radiomarkedet er lite, og vi er på mange måter prisgitt utviklingen ellers i Europa. Vi legger til grunn at teknologivalg i tilknytning til digitaliseringen fortsatt bør være aktørstyrt. Det innebærer at vi i hovedsak ønsker å bygge videre på de prinsippene som ble fastlagt ved Stortingets behandling av meldingen Kringkasting og dagspresse m.v. 1996. Det vil være publikums valg av medium, av plattform, som i hovedsak vil bestemme tempoet i digitaliseringen av radiomediet.




 Det blir replikkordskifte.




 De siste dager har det vært en viss mediefokusering på at RiksTV ikke har etterlevd sin konsesjon og tilbyr enkeltkanaler. Fremskrittspartiet er kritisk til dette og etterlyser handling fra statsråden.




Vi er imidlertid ikke alene om å etterlyse denne handlingen. I går fikk jeg en henvendelse fra Forbrukerrådet, som jeg vil sitere fra:







«I forbindelse med morgendagens behandling av Stortingsmeldingen «Kringkasting i en digital fremtid» ønsker vi å gi uttrykk for støtte til Fremskrittspartiet i synet på at tilbudet til forbrukerne er for dårlig. Vi har lenge vært skuffet over at RiksTvs konsesjon brukes på en slik måte at forbrukerne ikke får mulighet til selv å velge enkeltkanaler. Den digitale merverdien uteblir!»




Dette sier Forbrukerrådet ved Hans Marius Graasvold i en henvendelse til meg.




Mitt spørsmål til statsråden er: Hva vil statsråden gjøre for at RiksTV skal etterleve sin konsesjon?




 La meg først si at utbyggingen av det digitale bakkenettet nettopp sikrer en digital merverdi. Det gjør at hele Norge får tilgang til opp imot seks gratiskanaler, og også får muligheten til å kjøpe ulike betalingskanaler. Hvis Fremskrittspartiet hadde fått gjennomslag for sitt forslag, nemlig at det digitale bakkenettet ikke skulle bygges ut, hadde dette vært en langt vanskeligere situasjon.




Hvis vi som nå sitter i regjering, i sin tid hadde fått gjennomslag for vårt forslag om at det offentlige skulle bygge ut det digitale bakkenettet, ville vi hatt en langt bedre styring på dette. Det fikk vi ikke flertall for, og det ble en privat løsning. En anbyder kom på banen, det var NTV. De gikk inn i forhandlinger, la fram sitt forslag og fikk en kontrakt. Denne kontrakten tolkes så av Medietilsynet når det blir tvistespørsmål eller uklarheter, og de har gjort sin konklusjon. Det kan ikke være sånn at vi som politikere skal gå inn i den typen kontrakter og legge inn nye føringer i ettertid. Det har vi rett og slett ikke anledning til. Det må vi bare forholde oss til.




Statsråden påpeker i sitt innlegg ganske riktig at Stortinget har behov for en del krysningspunkter i forhold til å kunne kommentere spørsmålet om NRK. Han mener at allmennkringkasterplakaten kan være et bra utgangspunkt for det.




I den senere tid har vi hatt en del diskusjon om NRKs markedsføring av spill, og et tema som er kommet opp da, er hvorvidt NRK kan anse seg å være en del av den nasjonale spillpolitikken. Det har vært hevdet fra NRKs side.




Jeg vil stille spørsmålet litt annerledes. Jeg vil spørre statsråden om han mener at markedsføring av spill vil være en naturlig del av allmennkringkasteroppdraget.




Nei, jeg ser ikke markedsføring av spill som en naturlig del av allmennkringkasteroppdraget. Jeg ser det kanskje som en del av NRKs underholdningsprogramportefølje. Men også den er underlagt Redaktørplakaten, og jeg synes det er oppsiktsvekkende at noen stortingsrepresentanter – riktignok ikke fra Høyre, men fra andre opposisjonspartier – mener at kulturministeren skal gripe inn i NRK-redaktørens valg av hvilke underholdningsprogrammer han ønsker å sende. Det tror jeg kanskje gjør behovet for å lovfeste Redaktørplakaten enda sterkere.




Så mener jeg at dersom Stortinget har klare oppfatninger om hvilke spill vi skal tilby og ikke, eller hvordan spillpolitikken skal innrettes – om vi skal markedsføre spillene mindre, osv. – kan vi jo gjøre det som regulator av spillpolitikken og som eier av Norsk Tipping og ikke inn mot dem som Norsk Tipping velger å bruke som samarbeidspartnere i markedsføringen.




Jeg håper at opposisjonen avklarer om de ønsker at Lotto også skal fjernes fra NRK, for vi har ingen vitenskapelig basis for å si at Keno er farligere enn Lotto. Konklusjonen på det opposisjonen skriver, må være at Lotto skal bort fra lørdagskvelden. Det skal bli interessant å høre reaksjonene på det.




 Eg har to spørsmål til statsråden. Det første er: Er statsråden fornøgd med nynorskandelen i barne- og ungdomsprogramma i NRK?




Det andre spørsmålet gjeld lisens og studentar. Alle som har studielån og tv, skal betale lisens, uavhengig av alder og kvar dei bur. Det er ei presisering i forskriftene til NRK-lisensen, der det står:







«Mottakere som tilhører en familie og som er plassert i fritidshus, hytte, campingvogn, fritidsbåt eller på annen måte utenfor boligen dekkes av samme avgift forutsatt at det ikke etableres et fast bosted på disse stedene. »




Men dei som har studielån, blir ikkje rekna som forsørgde av andre, og skal betale ei eiga avgift sjølv om dei bur heime. Så her skal både studentar som bur heime, og eventuelt 17–18-åringar som er ute og studerer, betale lisens. Er statsråden einig i det?




 Jeg kan ikke tallfeste andelen nynorsk i de ulike programkategoriene i NRK, men jeg er enig i den prinsipielle tilnærmingen fra Molvær Grimstad – at nynorskandelen må være spredt på ulike kategorier – men ikke nødvendigvis nøyaktig på prosenten. Man kan ikke oppfylle nynorskandelen kun i én programkategori, det må være en bredde over det. Dette mener jeg er et spørsmål som hører hjemme nettopp i allmennkringkastingsplakat-diskusjonen. Der får vi – i hvert fall hvis Regjeringens forslag går igjennom – faktisk en innstramming, klarere og tydeligere krav til NRK på kulturområdet, og her kommer også språkandelen inn.




Når det gjelder lisensen og ulike husstandsmedlemmer – det er mange problemstillinger rundt det: folk som bor borte, folk som er pendlere, osv. – mener vi at det forslaget opposisjonen kommer med, vil føre til vanskeligere gjennomføring av lisensinnkrevingen. Men vi må hele tiden være åpne for å diskutere justeringer for at lisensen skal oppfattes som rettferdig, for det tror jeg er grunnlaget for at vi kan kreve den inn.




 Nå skal jeg prøve å få statsråden til å avklare, ettersom det er litt av poenget med runden, og ikke omvendt.




Jeg har lyst til å spørre statsråden, ikke om forholdet hans til NRK, men om forholdet hans til Norsk Tipping. Jeg tror ikke det er så mange Venstre-folk som ville ha savnet Lotto heller, sjøl om det må være forskjell på et spill man spiller når man går inn til en kommisjonær, og et spill man spiller fra mobilen sin. Men fins det noen som helst spill som statsråden som generalforsamling i Norsk Tipping ikke har syntes har vært lurt å servere over en allmennkringkaster? Er han villig til å sette noen som helst grenser for hva Norsk Tipping får lov til å utvikle av nye spill?




Så håper jeg at han kanskje får til å svare ja eller nei på følgende spørsmål når det gjelder RiksTV: Er statsråden fornøyd med, og syns han det er greit, at borgerne i Norge ikke får lov til å velge hvilke kanaler de får inn utover det som staten har valgt?




 Når det gjelder nye spill, er det ikke akkurat noe rush. Det forrige nye spillet som kom fra Norsk Tipping, var – så vidt jeg husker – Joker. Det kom i 2000. Nå kom altså Keno i 2007. Ett spill hvert sjuende år tror jeg nesten vi må leve med hvis vi ønsker at Norsk Tipping skal kunne fornye produktene sine, og hvis vi ønsker at Norsk Tipping skal være det selskapet som skal tilby norske spill.




Så må Norsk Tipping selvsagt markedsføre dette på en ansvarlig måte. Det har det vært bred enighet om. Den måten å markedsføre produktene på ble praktisert også under forrige regjering, Jeg mener det får være opp til Norsk Tipping å finne samarbeidspartnere når det gjelder det. Hvis man ønsker å begrense NRKs aktivitet på dette området, er selvsagt allmennkringkastingsplakaten en mulighet. Jeg kan ikke skjønne at man skal forskjellsbehandle Keno og Lotto, for det er ingenting som tyder på at Keno er noe som helst mer avhengighetsskapende enn Lotto. Men så må man stå for det, da, og si at dette skal bort fra tv-skjermen.




Jeg er for at publikum kan velge enkeltkanaler, og vi ønsker å utrede det nærmere, men den konsesjonen som er gitt til NTV/RiksTV, gir ikke grunnlag for å kreve at hver eneste kanal skal kunne kjøpes individuelt.




 Jeg vil gjerne spørre statsråden litt om hvordan staten som eier styrer NRK. Vi ser i denne meldingen at det er mye skreddersøm, og mye av skreddersømmen er i og for seg ganske godt begrunnet.




Det hadde nok vært en fordel for opposisjonen om vi hadde hatt innsyn i debatten om allmennkringkastingsplakaten før vi på en måte så helheten i dette, for det er klart at den representerer et viktig bakteppe. Vi får ganske mange begrensende og regulerende forhold her. Det gjelder forhåndsgodkjenning i Medietilsynet, det gjelder hva som skal rapporteres på generalforsamlingen: «alle tiltak som kan få innvirkning på NRKs allmennkringkastingstilbud eller som for øvrig har nær sammenheng med allmennkringkastingstilbudet». Det er en ganske krevende oppgave for NRKs styreleder å sortere ut hvilken smørbrødliste han skal sette opp til generalforsamlingen, statsråden, neste gang, og det kan nok oppfattes som ganske detaljregulerende og begrensende. Har statsråden en kommentar til dette?




 Ja, det er egentlig den tankegangen som Thommessen nå framfører, som er begrunnelsen for at vi ønsker å legge fram en NRK-plakat. For vi opplever at vi behandler så mange saker som har konsekvenser for NRK, i ulike sammenhenger – i kringkastingsmelding, i mediemelding, i budsjettsammenheng, i Dokument nr. 8-forslag, i spørretime, i skriftlige spørsmål osv. – at summen enten blir uhåndterbar for NRK, eller den blir uoversiktlig for NRK. Både for vår egen del som politikere i forhold til å ha armlengdes avstand til det som er redaksjonelt innhold og redaktørens ansvar, og også for å se helheten i de kravene vi setter, er dette – tror jeg – en fornuftig måte å gjøre det på.




Vi har tenkt at det var bedre å ta hovedtrekkene i kringkastingspolitikken først og avklare NRKs rolle i hele mediebildet og deretter gå på kravene til NRK. Men det er klart at mange av de spørsmålene vi behandler her, i neste omgang også vil få konsekvenser for NRK-plakaten. Så jeg gleder meg til behandlingen av NRK-plakaten, for jeg tror det blir en nyttig øvelse for oss både fordi NRK er så viktig, og også fordi det rydder litt opp i vår tilnærming til NRK som institusjon.




 Replikkordskiftet er over.




De talerne som heretter får ordet, har en taletid på inntil 3 minutter.




 Det er noen litt forskjellige saker jeg føler behov for å ta opp.




For det første dreier det seg om frivillighetens ikke-kommersielle kanal i det digitale bakkenettet. I forbindelse med årets budsjett fremmer Høyre et forslag om å knytte støtteordning til denne kanalen til herreløs arv. Vi håper i den sammenheng at departementet vil synes at dette er en god idé og bidra til å finne en helhetlig løsning. Her må selvfølgelig avklares spørsmålet om redaktøransvar og en god organisering.




Når det gjelder spørsmålet om medieeierskapsloven, vil det kanskje overraske noen at vi ikke ved denne korsvei støtter Fremskrittspartiets forslag om å avvikle hele loven. Bakgrunnen for det er at vi i denne sammenheng synes at diskusjonen først og fremst er interessant når det gjelder spørsmålet om vertikal integrasjon. I den kontekst tror vi det er litt for tidlig å smelle igjen døra, selv om vi heller ikke har store forventninger til at medieeierskapsloven er det som skal løse dette. Men i forslaget står det veldig tydelig at det er i denne relasjon, og derfor kommer vi ikke til å støtte det denne gangen.




Jeg vil gjerne si at vi støtter hovedtrekkene i tilnærmingen meldingen har når det gjelder sondringen mellom NRKs allmennkringkasteroppdrag og kommersielle virksomheter. Det er mange ting man kunne ta tak i der. Det er viktig at det skal være godt rom for kommersielle aktører og andre TV-kanaler i mediemarkedet for øvrig. Sånn sett mener vi at det skal være en restriktiv holdning, og det opplever vi vel også at hovedtrekkene i meldingen tilsier.




Så dreier det seg om kommersielle aktører i livet etter at det digitale bakkenettet er i gang, i forhold til allmennkringkasteroppgaver. Vi tror man skal ha en begrenset forventning om hvordan man kan pålegge oppgaver i fremtiden, rett og slett fordi teknologien vil gjøre at vi vil få en større allmenning. Vi synes det er viktig å se hen til hvilket positivt virkemiddelapparat vi kan bidra med, for det er klart at vi også ønsker at vi skal ha stor bredde i tilbudet.




Vi synes også det er grunn til å merke seg kapitlet om Medietilsynets rolle, og vi ser frem til den saken som skal fremmes om det. Vi merker oss at punktet om forhåndsgodkjenning av en del av de aktivitetene som NRK skal drive, i stor grad relaterer seg til markedsmessige spørsmål og til forhold som har med konkurransespørsmål å gjøre. Det blir da viktig også å se dette i forhold til Konkurransetilsynets oppgaver.




 Det er riktig som statsråden sier, at Fremskrittspartiet var kritisk til det digitale bakkenettet som man nå har begynt å rulle ut. Vi var kritiske både på basis av økonomi og spørsmålet om det var riktig valg av teknologi. Vi har også vært kritiske til kostnadene for forbrukerne når det gjelder mottakerbokser og abonnementsordninger. Men vi tar selvfølgelig til etterretning at nettet nå blir rullet ut, og at det er noe vi som politikere her i Stortinget må forholde oss til. Vi mener det er grunn til å stille spørsmål om eierstrukturen – altså NRK, TV 2, Telenor – for NTV/RiksTV bidrar til forbrukernes beste. Det kan synes lite heldig ut fra konkurransehensyn. Vi har også en bekymring over at NRK og TV 2 med sitt engasjement på dette området kan benytte sin posisjon til å skape seg en enda mer dominerende posisjon i forhold til andre konkurrenter. Vi har allerede sett eksempler på det, som forsøkene på å skvise nyskapningen Viasat 4 som en gratiskanal. Vi oppfatter det som viktig at politikerne på Stortinget er observante og passer på og prøver å forsvare forbrukernes interesser. Det er også grunnen til at vi har tatt opp dette, som vi mener er et brudd på RiksTVs konsesjon når man ikke tilbyr enkeltkanaler. Jeg registrerer statsrådens defensive holdning i denne sammenheng, men kan ikke si meg enig når statsråden påpeker at det er på grunn av at dette er en rent privat aktør. Det høres ut som om statsråden ikke har noen som helst mulighet til inngripen bl.a. overfor NRK, og vi vet jo alle at statsråden er en meget sentral aktør som generalforsamling.




Ellers merker jeg meg at statsråden slår fast kategorisk at dersom Fremskrittspartiets modell for NRK hadde blitt gjennomført, ville det ført til at alt hadde gått galt i Medie-Norge. Nå har ikke jeg statsråd Giskes glasskule og imponerende evne til å se inn i fremtiden, men jeg vil tro at effekten ville bli omtrent den samme som det vi så på 1990-tallet, da vi begynte å få en del konkurrenter til NRK-monopolet: enda mer frihet, enda mer forbrukervalg og enda mer mangfold og kvalitet.




 Bare en kommentar til Thommessen først og fremst, som tok opp en del temaer som riktignok kanskje ikke er så omfattende drøftet i meldingen, bl.a. spørsmålet om vertikal integrasjon, hvor vi reiser problemstillingen, beskriver at dette kan være en utfordring, og sier at vi må komme tilbake til en nærmere utredning av om det trengs strengere regler. Jeg konstaterer at det har vært en diskusjon om dette i Stortinget også i andre sammenhenger, og jeg er glad for at Thommessen signaliserer at også Høyre kan være med på å se på behovet for en lovgivning utover konkurranseloven i denne sektoren. Det er noe annet å drive avis, tv, radio enn å drive skosalg og pølsebu. Det handler om demokratiet, det handler om ytringsfrihet, det handler om infrastrukturen for den offentlige samtalen, og at vi sikrer at det mangfoldet som vi trenger, finnes der. Det kan hende at det går utover de økonomiske sidene, som konkurranseloven først og fremst regulerer.




Så er det andre spørsmål som Fremskrittspartiet, Høyre og Venstre tar opp i sin merknad, om tilsynsmyndighetene, plattformnøytrale virkemidler og finansiering. Vel, dette blir ikke den siste kringkastingsmeldingen en regjering kommer til å legge fram. Dette feltet er i konstant endring, teknologien forandrer spillereglene nesten hver eneste dag. Derfor kommer vi til å måtte komme tilbake flere ganger med å spørre: Hvordan er våre virkemidler innrettet slik at vi når de samme målene om demokrati, mangfold, tilgjengelighet, programmer for alle seergrupper osv. i en tid hvor teknologi og markedet ser annerledes ut?




Så tar Ulf Erik Knudsen opp spørsmålet om det digitale bakkenettet. Han minner meg litt om Dagbladet, som jo er kjent for å være mot prester, men for kvinnelige prester. Knudsen er mot det digitale bakkenettet, men han er for at man på det digitale bakkenettet skal velge enkeltkanaler individuelt.




Så er Knudsen bekymret for at det er monopol. Ja, jeg er av den oppfatning at når det først er én aktør og monopol, bør det offentlige egentlig drive det. Det er en veldig fornuftig tilnærming – det er veldig vanskelig å få et fungerende marked hvis det er bare én aktør. Derfor mente jo vi i sin tid at det offentlige burde bygge ut det digitale bakkenettet, slik som i Sverige. Da hadde man hatt bedre muligheter til å regulere kanaltilbudet. Nå har man valgt en annen løsning. Det var forhandlinger da man gav konsesjon, og da gjorde RiksTV det klart at de ikke så økonomiske muligheter for, og at det ikke lå inne i deres tilbud, å gi tilbud om å kjøpe enkeltkanaler individuelt. Vi skal jobbe videre for at forbrukerne skal kunne bli løst fra disse pakkene, ikke bare på det digitale bakkenettet, men på alle plattformer. Det må være et mål vi har felles, men vi kan altså ikke bryte konsesjonsavtaler og kontrakter som er inngått, heller ikke gå bakveien som eier av NRK, som da igjen eier 1/3 av RiksTV osv. Vi må være ordentlige i forhold til slike ting.




 Bare kort til spørsmålet om vertikal integrering og lovregulering på det området: Statsråden hadde oppfattet poenget helt riktig, at Høyre altså ikke lukker noen dører i forhold til hva vi vil ha utredet når det gjelder hvordan man skal håndtere den problemstillingen. Vi gir ikke med det uttrykk for noen stor begeistring for medieeierskapsloven som sådan, men det er nå engang der det ligger, og så får vi se hva departementet etter hvert kommer opp med.




Vi ser jo også at EU-utviklingen går i retning av et tydeligere skille mellom transportør og innholdsleverandør. Men i EU-sammenheng er det altså ikke noe spesielt krav til at eierne nødvendigvis skal være forskjellige. Det synes jeg er et viktig poeng å ta med seg. Det er viktig for oss at vi ikke påfører norske aktører unødige vanskeligheter i måten å drive på og, hadde jeg nær sagt, i forhold til at norske eierskap i denne sammenheng ikke er spesielt store. Dette har lett for å bli en diskusjon om Telenor. Jeg vil minne om at Telenor altså er en gigant i et ellers lite marked, og at de andre aktørene i det norske markedet er relativt små. Det er viktig at vi ikke nå legger opp et løp – og har Telenor i hodet – som gjør at vi knuser hele pakken med egg når vi regulerer området i neste runde. I den sammenheng har Høyre i de siste ukene luftet en annen tilnærming, som dreier seg om en tenkning omtrent som den som gjelder når vi kjøper strøm. Når du kjøper strøm på nettet, har nettleverandørene, eller de som eier nettene, plikt til å bringe strømmen, uansett hvor den kommer fra, til deg som bruker. Vi tror det kan være et interessant utgangspunkt for tenkning også når det gjelder denne type leveranser. Det er en tilnærming som ikke gjør det like presserende å dele eierskap og ha veldig stringente regler på det, og som kanskje vil være smidigere og mer fleksibel i forhold til de forskjellige, også mindre, aktørene vi finner landet over. Jeg håper at departementet, når det tar tak i dette feltet, også utreder alternative løp, f.eks. ut fra det resonnementet som jeg nevner nå.




 Flere har ikke bedt om ordet til sak nr. 2.

(Votering, se side 648)





                    

  Under debatten er det satt frem fem forslag.
Det er

forslag nr. 1, fra Ulf Erik Knudsen
på vegne av Fremskrittspartiet
og Kristelig Folkeparti

forslagene nr. 2–4, fra Ulf Erik Knudsen på vegne
av Fremskrittspartiet

forslag nr. 5, fra Trine Skei Grande på vegne av Venstre

Forslag nr. 5, fra Venstre, tas opp til votering.
Forslaget lyder:

«Stortinget
ber Regjeringen komme tilbake med sak til Stortinget om andre
og mer tidsriktige måter å finansiere
en allmennkringkaster på enn dagens lisens.»

Votering:

Forslaget fra Venstre ble med 85 mot 7 stemmer ikke bifalt.

(Voteringsutskrift kl. 19.13.55)

  Forslagene nr. 2–4, fra Fremskrittspartiet,
tas opp til votering.

Forslag nr. 2 lyder:

«Stortinget
ber Regjeringen fremme forslag om oppsplitting og nedsalg av NRK
på en slik måte at virksom konkurranse
oppnås og kulturpolitiske mål ivaretas.»

Forslag nr. 3 lyder:

«Stortinget
ber Regjeringen fremme forslag om gradvis avvikling
av ordningen med fjernsynslisens.»

Forslag nr. 4 lyder:

«Stortinget
ber Regjeringen fremme sak om avvikling av medieeierskapsloven
og Medietilsynets virksomhet på dette felt – med
sikte på at disse problemstillinger skal reguleres og kontrolleres
gjennom konkurranseloven og Konkurransetilsynet.»

Votering:

Forslagene fra Fremskrittspartiet
ble med 72 mot 21 stemmer ikke bifalt.

(Voteringsutskrift kl. 19.14.15)

  Forslag nr. 1, fra Fremskrittspartiet
og Kristelig Folkeparti, tas opp til votering. Forslaget
lyder:

«Stortinget
ber Regjeringen legge frem sak om at studenter som er oppført
i Folkeregisteret med lik adresse som foreldre eller
foresatte, kan fritas for NRK-lisens.»

Votering:

Forslaget fra Fremskrittspartiet
og Kristelig Folkeparti ble med 66 mot 27 stemmer ikke
bifalt.

(Voteringsutskrift kl. 19.14.38)

Komiteen hadde innstilt:

St.meld. nr. 30 (2006-2007) – om kringkasting
i en digital fremtid – vedlegges protokollen.

Votering:

Komiteens innstilling ble enstemmig bifalt.

  I sak nr. 3 foreligger
det ikke noe voteringstema.


                    
                    

 Etter ønske frå kyrkje-, utdannings- og forskingskomiteen vil presidenten gjere framlegg om at taletida blir avgrensa til 40 minutt og blir fordelt med inntil 5 minutt til kvart parti og inntil 5 minutt til statsråden.




Vidare vil presidenten gjere framlegg om at det blir gitt høve til replikkordskifte på inntil fem replikkar med svar etter innlegg frå statsråden innanfor den fordelte taletida.




Vidare blir det gjort framlegg om at dei som måtte teikne seg på talarlista utover den fordelte taletida, får ei taletid på inntil 3 minutt.




– Det er vedteke.




 

(ordfører for saken):

 Først og fremst vil jeg takke komiteen. Det er fint å bli enige i denne type saker. Det viser vilje til konstruktivt samarbeid, og det viser også at vi tenker mye likt når det gjelder hva som er viktig for skolen. I denne saken gjelder det altså skoleledelse.




Vi legger fram et enstemmig forslag til vedtak. Det er riktignok slik at et mindretall har noen egne forslag, men jeg vil anmode dem om å gjøre om disse til oversendelsesforslag, slik at de kan tas med ved den samlede vurderinga av forslaget. Vi får se hva de gjør.




Vi – en samla komite – vil i utgangspunktet understreke at skolens evne til å innfri forventningene til en god skole først og fremst er avhengig av kvaliteten på undervisninga og det utviklingsarbeidet som skjer på den enkelte skole og i det enkelte klasserom. Ansvaret ligger hos lokale skoleledere, hos skoleeiere samt hos den enkelte lærer. Dette skal sjølsagt skje i samarbeid med elevenes foresatte og eleven sjøl.




Flere lovendringer styrker skolen med tanke på en forsvarlig faglig, pedagogisk og administrativ ledelse. Opplæringa skal ledes av en rektor, og rektor skal ha nødvendige lederegenskaper og pedagogisk kompetanse. I behandlinga av denne saken understreker komiteen at det er skoleeiers ansvar å oppfylle lovens krav om en god ledelse ved den enkelte skole.




Innenfor det nasjonale rammeverket er det delegert et betydelig ansvar til skolen lokalt når det gjelder hvordan nasjonale målsettinger skal vurderes. Gjennom seinere års reformer i skolen stilles det store krav til skoleledelse. Skolelederens oppdrag som pådriver for det pedagogiske utviklingsarbeidet i skolen er en sammensatt og meget krevende oppgave. Rektor skal ivareta alle sider ved lederrollen, både den strategiske, den faglige, den innovative og den administrative delen. I tillegg skal han ha et sterkt grep om arbeidsgiverrollen. Skolelederne er nøkkelpersoner i arbeidet med å realisere Kunnskapsløftets mål om høyere kvalitet og bedre resultater i norsk skole.




Siden 2005 har det vært et prioritert område å ha Strategi for kompetanseutvikling. Rapportene viser at et betydelig antall skoleledere har gjennomført dette. Strategiperioden avsluttes i 2008. Det blir da nødvendig å foreta en samla vurdering av effekten av de tilbud som er gjennomført. Det vil òg være nyttig å finne ut på hvilken måte staten bør organisere tilbud om videreutdanning av skoleledere framover.




Departementet har gitt støtte til utvikling av skolelederutdanninger. Det er nå behov for å foreta en gjennomgang av eksisterende studietilbud og se på behovet for eventuelle nye tilbud, for å gi skoleeiere og skoleledere utdanningstilbud i samsvar med de utfordringer som skolen står overfor.




Skoleledelse gjelder ikke bare rektorrollen. Den administrative ressursen beregnes etter skolens størrelse og varierer som kjent mye. Små skoler kan ha 50 pst. ledelsesressurs, og de store skolene kan ha opptil 400 pst. ledelsesressurs, altså tre personer pluss rektor i full stilling.




Poenget med denne saken er at vi ønsker å se på en styrking av ledelsesfunksjonen i grunnopplæringa og behovet for en mer systematisk kompetanseutvikling av skoleledere. I den varslede stortingsmeldinga om kvalitet i grunnopplæringa vil tiltak for å bedre skoleledelse være et sentralt tema. Det kommer også klart fram av det enstemmige forslag til vedtak som foreligger.




God skoleledelse er svært viktig av flere årsaker. Den bidrar til å øke elevenes læringsutbytte, den virker motiverende og utviklende på lærerne, og den virker positivt inn på den generelle skoleutvikling. Det bør også nevnes at St.meld. nr. 16 for 2006-2007 fra i vår bekrefta tidligere funn om at skoleledere i for liten grad engasjerer seg i hvordan opplæringa bør gjennomføres og forbedres. Her er det fortsatt uløste utfordringer i skolen.




Men for all del: Det finnes gode eksempler på god skoleledelse. Bare i denne saksframstillinga her er det mange, mange eksempler. Men det er store lokale forskjeller, og hovedpoenget er at det ikke finnes noe overordna system som samkjører innholdet i utdanninga.




Det må være et overordna nasjonalt ansvar å sørge for at forholdene legges til rette for at kommuner og fylkeskommuner skal kunne være gode og aktive skoleeiere. Alle kommuner bør ha et bredt spekter av virkemidler å ta fra når de skal ivareta ansvaret for å gi en god opplæring til alle elever.




Det er bred enighet i komiteen om at ledelse av skolen er viktig for kvaliteten på undervisningen og på utviklingsarbeidet som foregår der. Med hensyn til god ledelse er ikke skolen alene om å etterspørre det. Alle organisasjoner er avhengige av at lederne fungerer godt, slik at faglige målsettinger og resultater nås. Men om dette svikter i skolen, har det store konsekvenser for hele samfunnsutviklingen. Derfor er det viktig å sette nettopp skoleledelse i fokus, og jeg vil gi ros til Høyre for å ha tatt opp saken.




Det å være skoleleder i dagens skole er en svært krevende oppgave. Mange skoleeiere har da også problemer med å rekruttere til ledige rektorstillinger. Mange synes det er en vanskelig rolle å fylle. Ofte er også rektor virksomhetsleder i en kommune og en del av rådmannens ledergruppe med ansvar for å ivareta helheten i budsjettene og drift av hele organisasjonen. Forventningene fra dem de er ledere for i det daglige, er imidlertid at rektor skal ivareta nettopp deres krav til økonomisk og organisatorisk gode rammebetingelser. Mange skoleledere synes at de kommer mellom barken og veden, og det å drive faglig og organisatorisk utviklingsarbeid er vanskelig å ivareta samtidig som en er nødt til å ivareta det administrative og økonomiske ansvaret. Men jeg kjenner mange skoleledere som greier det, og komiteen har da også besøkt to skoler her i Oslo hvor nettopp god ledelse er et av kjennetegnene på skolen.




Hva som kjennetegner en god skoleleder kan være flere ting, men god faglig innsikt og evnen til å arbeide systematisk med ulike problemstillinger er viktige egenskaper, i tillegg til evnen til å skape trygghet gjennom tydelig struktur og kommunikasjon i organisasjonen. Så kan en diskutere om det er nødvendig med formell lederkompetanse. Jeg vil hevde at det ikke er noen ulempe å ha lederutdanning når en skal være leder. Det gir en egen trygghet å kjenne ulike prosesser som foregår, i alle organisasjoner. Men den som skal være leder, må i utgangspunktet være skikket for oppgaven, og ikke minst motivert. Der er skoleeierne helt sentrale ved å ta ansvar for å dyrke fram gode lederemner og motivere dem til å både søke formell kompetanse og skaffe seg erfaring som leder.




Jeg er usikker på om det er en bestemt type formell lederkompetanse en skal etterspørre hos skoleledere. Ofte kan det å være student sammen med andre med en annen type fagbakgrunn være vel så viktig for utviklingen av lederferdigheter. Skolen har mye å gå på før vi kan si at vi har lærende organisasjoner. Der har andre kommet mye lenger og har dermed mye å tilføre nettopp skolen. Det å studere sammen tverrfaglig er også vesentlig med tanke på å skaffe seg endringskompetanse, noe som etterspørres mer enn noen gang i skolen.




Komiteen mener da også at det er behov for en gjennomgang av eksisterende studietilbud og en vurdering av behovet for eventuelle nye tilbud. Jeg tror at det er viktig i den sammenhengen å gjøre dette nettopp «i nær dialog med berørte parter og aktører», som en samlet komite uttrykker seg i saken.




Med fare for å gjenta meg selv må jeg likevel peke på grunnutdanningen av lærere også når det gjelder ledelse. Jeg er overbevist om at studenter må lære viktigheten av å være en del av et aktivt forsknings- og utviklingsarbeid under studiet for at dette skal være en naturlig del av deres arbeidshverdag etter endt utdanning. Jeg tror i like stor grad på at skoleledelse skal ha sin plass i grunnutdanningen. Det kan godt være knyttet opp mot den praksis i skolen som studentene har underveis i utdanningen – dette for å skape større forståelse og aksept for ledelse enn det vi opplever i dag. Skolen, i likhet med andre organisasjoner som f.eks. sykehus, har høyt utdannede medarbeidere med behov for å arbeide selvstendig. Det finnes ingen lang tradisjon for ledelse slik vi ser nødvendigheten av ledelse i dag. Derfor er fokusering på ledelse og utvikling av lærende organisasjoner vesentlig også i grunnutdanningen.




Regjeringen har varslet framlegging av en egen stortingsmelding om kvalitet i grunnopplæringen og en prioritering av statlige virkemidler i den sammenhengen. Jeg har tro på at statsråden vil ha skoleledelse i fokus i den sammenhengen, og ser fram til en bredere debatt om hvordan skoleledelse er en del av en større helhet for å sikre kvalitet i skolen.




 Jeg vil først benytte anledningen til å ønske statsråd Solhjell velkommen til Stortinget ved behandlingen av denne saken. Første gang han hadde opptreden her, var det interpellasjon. Da var jeg settepresident, så jeg fikk ikke anledning til å ønske den nye statsråden velkommen. Det synes jeg er på sin plass. I hvert fall på våre vegne vil jeg se frem til et godt samarbeid med statsråden i veldig viktige saker, som f.eks. i denne saken.




Det er en kvalitetsutfordring i norsk skole. Det er et tverrpolitisk fokus på de kvalitetsutfordringene vi har i norsk skole, og årsakene til den kvalitetsutfordringen er antakelig veldig sammensatt. Men det er ikke helt utenkelig at ledelse spiller en viktig rolle, og det gjelder både ledelse av skoler og ledelse av klasser. Fremskrittspartiet har flere ganger fremmet forslag om etterutdanning av lærere for å bedre lærernes kompetanse i klasseledelse. Det er også et viktig perspektiv å ha med seg, som kanskje også statsråden vil bringe inn i den saken som vil komme siden, hvor en ser på det helhetlige lederperspektivet.




Så har jeg lyst til å si at dette jo er en gladsak på mange måter, fordi det vi har opplevd i komiteen, har vært en holdningsendring som har vært av veldig positiv karakter. Det har vært en utstrakt grad av samhandling og et ønske om å finne en felles løsning på de utfordringene som blir lagt frem i representantforslaget. Det kan godt være at den nye statsråden har en finger med i spillet i så henseende. Og ikke minst vil jeg trekke frem saksordførerens veldig gode innsats for å samle komiteen rundt det som er blitt resultatet, og som jeg tror en samlet komite kan være både fornøyd med og stolt av. Særlig vil jeg da rette takken i retning av regjeringspartiene og kunnskapsministeren. Jeg håper også at det er en situasjon som vi vil se mer av fremover, og at det er en vedvarende holdningsendring som gjør at vi kan finne gode, praktiske og konstruktive politiske løsninger i komiteen.




Vi ble anmodet om å gjøre om forslagene fra Fremskrittspartiet, som er de eneste mindretallsforslagene i innstillingen, til oversendelsesforslag, slik at de da blir vurdert i den sammenheng som de øvrige forslagene i representantforslaget vil bli vurdert. Vi synes selvfølgelig anmodningen er god, og vi vil følge den anmodningen i den gode viljes navn. Vi vil bare be statsråden bekrefte at de to mindretallsforslagene vil bli tatt med i den vurderingen av representantforslagets forslag som forslaget til vedtak i innstillingen ber om. Helt konkret vil vi gjøre om våre forslag til oversendelsesforslag, forutsatt at statsråden bekrefter at disse vil bli tatt inn i den totale vurdering.




 Representanten Anders Anundsen har teke opp Framstegspartiets forslag, som då er gjort om til oversendingsforslag. Dei vil bli handsama etter reglementet i så måte.




 

(komiteens leder):

 Etter at komiteen nå kanskje har fått tilbake hvilepulsen etter den forrige debatten, kan vi jo starte litt roligere ved først, fra min side i hvert fall, å ønske statsråden velkommen til Stortinget. Det har jeg ikke hatt anledning til tidligere. Jeg ser fram til – på vegne både av komiteen og meg sjøl – et godt samarbeid med statsråden.




Det andre er at jeg vil takke saksordføreren for en veldig godt utført jobb. Jeg syns det er gledelig at vi kan samles om forslag vi er enige om, og som jeg tror alle har en interesse i at vi klarer å se en forbedring i forhold til. For det er liten tvil om at temaet skoleledelse er viktig i skolen. Det fikk vi også bekreftet da komiteen var på befaring på Kastellet skole og på Ullern videregående skole – to skoler som på ulike måter har tatt fatt i skoleledelse på en veldig god måte. Ullern videregående skole var, som mange sikkert kjenner til, både nedleggingstruet og nær sagt fraflyttet. Det var veldig få elever som ønsket seg dit, og skolen hadde et dårlig miljø. Takket være en offensiv og meget dyktig rektor har skolen nå snudd utviklinga, og er en av Oslos aller mest populære videregående skoler. Vi vet også at skoleledelsen på Kastellet skole har klart å få til veldig gode resultater for sine elever, og de har et meget bevisst forhold til sin ledelse av skolen.




Jeg kommer ikke til å gå inn i noen inngående drøftelse av de forslagene Høyre har fremmet. Det får vi rikelig anledning til å komme tilbake til i forbindelse med at dette blir en del av den varslede stortingsmeldinga. Men jeg vil allikevel knytte noen kommentarer til begrunnelsen og bakgrunnen for at Høyre fremmet nettopp dette forslaget. For et par år siden var jeg på tur til Kristiansand og besøkte bl.a. Pedagogisk senter i Kristiansand. Der fikk jeg høre noen veldig både urovekkende og interessante historier om skoleledelse i praksis. Jeg tar sjølsagt alle mulige forbehold om at det ikke er slik overalt, men jeg syns allikevel det var historier som vekket en interesse for skoleledelse, i alle fall hos meg. De som jobbet ved Pedagogisk senter, fortalte at i veldig mange tilfeller så er det slik at rektor ser på seg sjøl som først blant likemenn og hovedtillitsvalgt blant lærerne. Rektor ser ikke på seg sjøl som leder. Det syns jeg var et interessant innspill, og jeg tror det er slik mange steder. Det er mange som kvier seg for å bli rektor. Det er store og sammensatte ledelsesoppgaver, og det er ikke annet å vente enn at den oppgaven også krever både lederkompetanse og ledelseserfaring.




Det er også slik at mange i forbindelse med både rapporter og annet har uttalt seg om hvordan skoleledelse kan ha en positiv innvirkning på resultatene ved skolen. I evalueringen av det som het «Forsøk med tidlig start av 2. fremmedspråk» er det en rektor som sier følgende:







«Rektors holdning til satsing på språk er nøkkelen. Du kan ha veldig flinke språklærere som driver innenfor sine fire vegger. Det er avhengig av ledelsen å gjøre noe ut av denne kompetansen. Det er helt uavhengig av om rektor er realist eller språklærer.»




Jeg syns det også oppsummerer på en veldig god måte hva som er mulig å få til hvis man har offensive, dyktige, gode skoleledere som har ambisjoner på vegne av elevene sine.




Vi vet også at det er viktig for rektorer og lærere å ha et godt samspill om hvordan skolen skal drives, hva som er målene for skolen, og hvilken retning skolen skal gå i. Jeg er overbevist om at vi kan se veldig gode og positive resultater i skolen hvis fokuset på skoleledelse blir bedre. Den forrige regjeringa satte i gang et betydelig arbeid for å bedre skoleledelsen, både ved at det ble opprettet masterprogrammer i skoleledelse og fordi det ble avsatt penger, særlig i den første tida med kompetanseheving i forbindelse med Kunnskapsløftet, til å foreta kompetanseheving av skoleledere. Men allikevel er det slik – og det viser Skolelederundersøkelsen fra 2005 – at nesten 40 pst. av rektorene ikke har noen som helst formell utdanning i ledelse, og bare 18,5 pst. har ett års utdanning eller mer. Hvis vi samtidig ser på bakteppet, nemlig at ledelsesoppgaven som rektor blir vanskeligere og mer komplisert, forteller det i alle fall meg at viktigheten av en god og solid skoleledelse ikke blir mindre i årene framover. Snarere tvert imot tror jeg den blir viktigere. Det er helt andre utfordringer for en skole og for en skoleleder i dag enn det var for bare 10, 15 eller 20 år siden. Det må man ta inn over seg. Jeg ser derfor med spenning fram til den kommende stortingsmeldingen og håper og tror at våre forslag der får en brei omtale og en grundig behandling, slik det er forutsatt av en enstemmig komite i denne saken.




 Det er veldig hyggeleg på SV sine vegner å få lov til å ønskje ein ny statsråd velkommen til Stortinget. Og kva kunne vore ei betre sak å debutere i enn ei sak der komiteen er hjartans einig – i alle fall i vedtak?




Norsk skole har veldig mange gode sider. Likevel veit vi at vi m.a. har ei stor utfordring når det gjeld sosial utjamning av forskjellar i læringsutbytte blant elevane. Evalueringa av Reform 97 fortalte oss at det er for lite systematikk og samanheng i læringsarbeidet i norsk skole. Eg trur det der er ein samanheng.




Forsking har fortalt oss at skolar som lukkast i forhold til sosial utjamning av læringsforskjellar, der ein ut frå sosioøkonomiske bakgrunnsvariablar kunne ha forventa lågare karakterar enn på ander skolar, m.a. er kjenneteikna av at dei har ei sterk og fagleg tydeleg pedagogisk leiing. Dei kan ha ulik praksis, men er kjenneteikna av det. Skoleleiing er sentral i forhold til pedagogisk utvikling, og det er avgjerande for om vi klarer å lukkast betre enn vi i dag gjer i norsk skole.




Då vi behandla St.meld. nr. 16 for 2006-2007, var Stortinget einig med departementet i at ein skal kartleggje korleis skoleleiing blir ivareteke ved ulike skolar i dag, og vurdere om det er godt nok ivareteke i lovverket i dag. Det får vi anledning til å kome tilbake til seinare.




Eit anna kjenneteikn ved skolar som lukkast i læringsarbeidet, er at dei klarer å realisere prinsippet og målsetjinga om tilpassa opplæring. Evalueringa av den tidlegare omtalte Reform 97 fortalde oss at det er eit prinsipp som har sterk støtte i norsk skole i dag, men at det er langt mellom ideal og praksis. Det er langt mellom idealet om tilpassa opplæring og det som faktisk skjer i skolen, og det lærarane faktisk seier at dei gjer. Vi har lite skoleforsking og få klasseromsobservasjonar, men i den grad vi har kunnskap, er det det forskinga fortel oss.




Heile poenget med tilpassa opplæring er at elevane skal møte ein skole som tek utgangspunkt i dei – i interessene deira, i evnene deira, i det dei faktisk kan, og det som er potensialet deira. Vi skal ikkje sitje her på Stortinget og skrive ut ein fasit på kva som er ein god læringssituasjon, og korleis ein driv god læring. Det er eit ansvar som ligg på skolen. Det er eit enormt ansvar for lærarane som profesjonsutøvarar. Då kunne det sjølvsagt vere freistande å snakke om evalueringa av allmennlærarutdanninga. Det får Stortinget òg anledning til å kome tilbake til seinare, så eg skal la det liggje og seie at samanhengen her er at den praksisen som er i skolen, heng saman med leiinga.




Representanten Anundsen var innom at lærarane er leiarar i læringssituasjonen. Det er eitt aspekt ved leiing. Det andre aspektet er sjølvsagt det som går på korleis skolen blir leidd, og den pedagogiske verksemda på skolen. Skoleleiing handlar enkelt og greitt om korleis ein organiserer verksemda slik at god læring kan skje. Det vil det alltid vere ulike svar på. Dei besøka som komiteen gjorde i samband med behandlinga av forslaget frå Høgre – som eg i ei bisetning skal seie er eit godt initiativ frå Høgre – viste oss at det finst ulike leiingsmodellar i norsk skole. Det fell i alle høve saman med mine eigne erfaringar frå andre skolebesøk. Det er eit mylder av ulike måtar å organisere læringsarbeidet på skolane på, og slik vil det sannsynlegvis alltid vere. Det eg synest er interessant, er at den klassiske forskjellen i leiingsfilosofi mellom «top–down» og «bottom–up» òg gjer seg gjeldande i skolen. Derfor trur eg at ein del av det som er viktig med denne saka, faktisk er at ein får ein diskusjon og debatt om kva leiing handlar om, og kva som er ei god, effektiv og ikkje minst fagleg sterkt grunna leiing.




Vi er frå SV si side veldig glade for at vi får sjansen til å kome tilbake til denne problemstillinga og ein del andre problemstillingar seinare. Vi ser fram til å diskutere dette i tilknyting til spørsmål som dette heng saman med. Vi ser fram til dei debattane som kjem, for dette handlar om veldig mykje meir enn rammevilkåra for leiing. Dette handlar enkelt og greitt om korleis læring skjer i den norske skolen.




 For presidenten ser det ut til at kyrkje-, utdannings- og forskingskomiteen har late seg inspirere av den nye ordføraren i Oslo til å snakke fint om kvarandre og vere snille med kvarandre.




 For ikke å bryte tradisjonen vil jeg bare si at jeg tidligere har ønsket statsråden velkommen i denne salen og sagt at jeg ser fram til et godt samarbeid. Og jeg kan gjerne gjenta det.




Det er liten tvil om at en god skole også handler om en god skoleledelse. Derfor er det en viktig sak forslagsstillerne har satt i fokus i dette representantforslaget. Det har også gitt komiteen mulighet til å samles om et forslag der vi ber Regjeringen foreta en bred gjennomgang av status på området og en vurdering av behovet for nye tiltak og strategier for en bedre skoleledelse.




Kristelig Folkeparti ville kunne støttet de fleste av forslagene i dokumentet, men er glad for at vi kan få en helhetlig gjennomgang der også disse blir vurdert og drøftet nærmere.




Lærernes faglige og pedagogiske kompetanse er sentral for videre utvikling av kvaliteten i skolen. Dersom lærere skal være dyktige tilretteleggere, veiledere og inspiratorer for barn og unge, er det nødvendig at de har innsikt, forståelse og interesse for fag de underviser i. De må også vite noe om læringsstrategier og metoder i forhold til hvordan barn, unge og voksne tilegner seg kunnskaper og ferdigheter.




Kristelig Folkeparti mener dette også er viktig i forhold til en skoleleder. Vi mener en skoleleder er noe langt mer enn en økonom eller administrator. Det viktigste for en skole er å drive opplæring. Da er det også naturlig at en rektor har kunnskap om hvordan dette gjøres, og derfor bør en rektor ha pedagogisk forståelse. Professor Sølvi Lillejord ved Universitetet i Bergen sa på en skolelederkonferanse som statsråden deltok på, at en skoleleder må ha kunnskap om hva det vil si å lede læringsprosesser og lære seg å jobbe empirisk med egen praksis. Så pedagogisk forståelse er viktig. Dette betyr ikke at vi mener det bør være et absolutt krav til å ha utdanning i det. Formell kompetanse er viktig og nødvendig i en skoleledelse, men samtidig må ikke en slik formell kompetanse være til hinder for at personer med realkompetanse skal kunne ansettes. En slik kompetanse kan tilegnes på flere måter.




På en skole komiteen besøkte, ble lærernes kompetansehull ikke en utfordring som måtte løses av den enkelte lærer, men rektor var seg utrolig bevisst sitt helhetlige ansvar og sørget for at hver enkelt ansatt hadde den kompetansen vedkommende trengte for å fullføre skolens strategi og mål.




Det er ikke tvil om at rektorer med lederkompetanse kan være en positiv drivkraft for å utvikle og bedre skolen. Klar og god ledelse, med mål som er tydelige og definerte, og som er forankret hos de ansatte, elever og foreldre, er avgjørende for en skole i utvikling. Det kan nesten sammenliknes med et skip. For å få skipet til å gå framover i sjøen må man ha en kaptein som staker ut kursen. Mannskapet har hver sin bit av skutas drift som er avgjørende for skutas framdrift, men er ikke kursen satt, vil det skjære seg ganske fort hvis den ansvarlige for fokka og ansvarlige for storseilet har forskjellig kurs. Da vil skuta stå stille, eller i verste fall kullseile. En kaptein må i tillegg til å lede vite hvordan man seiler for å utnytte skutas potensial.




Med denne skute- og sørlandsvisitten vil jeg si at vi i Kristelig Folkeparti ønsker oss skoler som er i framdrift og derfor er glad for at det kommer en sak om dette og at det er enighet om at dette er en viktig forutsetning for en god skole.




 Presidenten er freista til å seie at på Mørekysten har vi fått motor i båtane!




 For ordens skyld vil jeg si at jeg har hatt en høflighetsrunde med statsråden tidligere – det var i en spørretime – men jeg slutter meg gjerne til hilsenen.




Presidenten undret seg over at tonen er mild. Men det skyldes ganske enkelt at når folk ikke krangler om ting de ikke trenger å krangle om, blir tonen grei. I denne saken skyldes det to ting. Det skyldes at en saksordfører har gjort en god jobb – jeg har all grunn til å si det – og at vi har fått en statsråd som ikke slåss om hvert eneste komma, og da blir det litt avslappet. Så er det slik at i politikk er det noen arenaer for å kunne være enige og noen arenaer for å ha konflikt. I et normalt liv blir det slik. For min del er det slik at etter å ha hatt noen runder med statsråd Giske, som jeg har hatt i noen år, er det litt greit å ha en litt rolig stund etterpå. Dette var noen små refleksjoner i begynnelsen av en debatt.




Når det gjelder saken om skoleledelse, er Venstre glad for at vi har fått denne enstemmige komiteinnstillingen. Vi er også glad for at statsråden har kommet komiteen i møte på den måten som skjer parlamentarisk. Selve representantforslaget som er framlagt, ville vi kunne stemt for alle forslag i bortsett fra det første punktet. Vi er ikke beredt til nå å si at vi skal ha en ekstra utdannelse for rektorer som har pedagogisk bakgrunn. Men vi vil ha det som prinsipp og så finne de praktiske løsningene for å få det til – Norge er et sammensatt land. Nå får vi til gjengjeld en bred sak til Stortinget, og det er en utmerket måte å styrke skolen på.




For Venstre har det i lang tid vært slik at vi har villet prioritere skolekronene til kompetanse både for lærere og for ledere i skolen, og når vi gjør en markering i denne saken, som jeg vil understreke fra talerstolen, er det fordi vi ikke ser på ledelse som noe eget fag alene. Vi ser det som noe man får i tillegg til den kompetansen man ellers har. Vi legger til grunn at en rektor på en skole starter med en pedagogisk utdannelse, er en person som kan skolen som organisasjon, er glad i skolens fag og som får et personlig tillegg, en formalisert tilleggsutdannelse. På den måten får en person som er glad i skolen, i skolen som arbeidsarena både for fagene og for den pedagogiske situasjonen, noe i tillegg som gjør at man kan bli en god leder, ikke bare i forhold til elever, men også i forhold til kolleger.




Det er riktig, som flere har vært inne på tidligere, at komiteen har vært på besøk på skoler der vi har sett gode eksempler på hva dette har betydd. Selv kjenner jeg mange eksempler fra skolene i Oslo hvor det å satse på kloke ledere har betydd veldig mye for mange skoler. Det er jeg overbevist om er overførbart også til andre situasjoner. Det er ingen tvil om at denne satsingen på å bygge opp kompetanse ikke bare hos lærere, men også hos skoleledere, betyr noe for at vi skal få en god kvalitet på den offentlige skolen. Derfor bør det også være slik i de kommende år at vi gjør det.




Hvis jeg skal ha behov for å gjøre en markering, er det at de viktigste kronene som vi kan bruke i den offentlige skolen nå, må vi bruke for å styrke kompetansen både hos lærerne og elevene. Hvis vi ikke får det til, blir jeg urolig – ikke for at vi får den type friskoler som Regjeringen har forsøkt å stoppe og regulere ved lov, men at vi får de skolene som går bortenfor dette, altså der man betaler store penger for å få en utdannelse. Det er kun ett svar på det, og det er at den offentlige skolen er så konkurransedyktig gjennom sin kvalitet, gjennom sine lærere, gjennom sin ledelse, at den står der som den kraftfulle fellesskapsarenaen den skal være i samfunnet, og som det skinner av når det gjelder både å gi kunnskap og å formidle kunnskapen på en slik måte at folk føler at her kan de ta med seg ting ut i verden.




I den kloke ledelsen ligger det å skjønne at mennesker er forskjellige. Det er noen som lærer teori lett, og det er noen som ikke lærer det lett. Noen lærer praktiske ting lett, andre gjør det ikke. Det er forskjellige veier fram til de forskjellige fagene som er i skolen, og en klok leder forstår det. En klok leder gjør også det som noen av de andre representantene i komiteen har vært inne på, og som vi har sett på Ullern videregående skole, som jeg har besøkt i ulike faser. Jeg besøkte skolen i den fasen da det var enkeltelever på skolen som muligens brukte dette som en slags poste restante for kriminell aktivitet – dessverre var det slik – for senere å komme til et sted, før komiteen var der, hvor du går inn i et klasserom, og så reiser folk seg opp uten å se hvem som kommer inn. Så setter de seg igjen og jobber videre. Det er en intens aktivitet i lufta. Faget som jeg tilfeldigvis snubler innom, hadde med digital opplæring å gjøre, og det var en intens aktivitet. Du kunne rett og slett føle begeistringen i rommet. Du kunne se hvordan dette artet seg.




Jeg tror det er dette fellesengasjementet som har fått komiteen til å finne en felles plattform. Det er også mulig at vi har latt oss inspirere av Oslos ordfører – jeg skal ikke se bort fra det. Jeg skal heller ikke se bort fra andre grunner. Men jeg tror nok at i denne saken skyldes det at en komite som har det felles at vi er glad i skolen, glad i det som skjer der, fant en felles tone. Så får vi av og til i stortingssalen med henrykte jubelrop gi uttrykk for at det har blitt slik en dag: En liten melding fra hovedstaden til en representant fra Møre.




 Som tidlegare skoleleiar er eg glad for dei orda der.




 Lat meg først – eg trur det er fjerde gongen – få takke for å verte ønskt velkommen til stortingssalen og for den hyggelege tonen som er her. Måtte det fortsetje!




Min barndoms rektor var ein streng mann, streng fordi eg trur – når eg har tenkt over det – eg berre har bilete i hovudet av han der han ser streng ut, dvs. alle tre eg hadde opp gjennom skuletida, og 

mann

 fordi alle tre var menn. Eg trur eg visste tidlegare at det kunne vere ein kvinneleg statsminister i Noreg enn at det kunne vere ein kvinneleg rektor! Han var ein streng mann, men han var ein mann eg respekterte og såg opp til, og som var ein autoritet for meg, og som eg trur at eg og andre elevar såg på som ein fagleg og personleg autoritet i skulen.




Det eg no fortel, sa eg òg på ein konferanse eg deltok på nyleg. Det eg ikkje visste da, var at min barndoms rektor faktisk sat i salen og høyrde på. Han tok det svært pent. Det viste seg at han ikkje hadde forandra seg så mykje, men han var faktisk ein smilande mann! Eg trur at den rektorrolla og den leiarautoriteten som mange rektorar har vore for mange av oss i skulekvardagen, skal vi ta med oss inn i framtida, samtidig som vi endrar og moderniserer og profesjonaliserer leiarrolla i skulen.




I den samanhengen er forslaga frå representantane frå Høgre veldig positive innspel når vi skal vurdere dei verkemidla vi har i dag, fullt ut, for å sikre god nok kvalitet i skulen vår. Det er spesielt på tre område Regjeringa vil gå inn i arbeidet med å styrkje skuleleiinga. Vi vil forske meir på samanhengen mellom skuleleiing og elevanes utbytte av opplæringa og kva som kjenneteiknar god skuleleiing. Vi skal vurdere å styrkje krava til kompetanse for å verte tilsett som eller arbeide som skuleleiar, og vi skal vurdere nasjonale føringar for innhaldet i opplæringa for skuleleiarar. I tillegg vil vi vurdere dei andre forslaga som ligg i innstillinga.




OECD har sett i gang prosjektet Improving School Leadership, der vi òg deltek. Temaet vert knytt til skuleleiing. Vi leverte vår Country Background Report i januar 2007. På dei fleste områda som vert tekne opp i rapporten, viser det seg at Noreg har manglande eller ufullstendig nasjonal statistikk. I april 2008 vil OECD kome med anbefalingar overfor Noreg, og eg vil vurdere dei nøye.




Kunnskapen om styring og leiing i den norske skulen er diverre avgrensa. Det er mykje bra forsking på området, men det må verte meir. Eg er derfor oppteken av å stimulere til nasjonal forsking om skuleleiing og skuleutvikling.




Fram til 2003 var kravet at rektor skulle ha lærarutdanning for det skuleslaget han skulle vere rektor for, og ha minst tre års erfaring som lærar. Denne føresegna vart fjerna i 2003. Opplæringslova i dag har ingen formelle krav for å verte tilsett som skuleleiar utover det at vedkommande må ha pedagogisk kompetanse og nødvendige leiareigenskapar. Likevel har vi ei rekkje utdanningstilbod om skuleleiing ved universitet og offentlege og private høgskular.




Skuleleiarundersøkinga frå 2005 ved Universitetet i Oslo viser at mange rektorar ikkje er opptekne av formell utdanning, men av å ha støtte og utvikling på område som er nyttige i utøvinga av yrket. Eg vil likevel vurdere om det er nødvendig å stille sterkare formelle kompetansekrav til skuleleiarane.




Det kan òg vere aktuelt å leggje nasjonale føringar for kva som skal vere kjerneinnhaldet i opplæringa. Det er mange vidareutdanningstilbod i dag, og det kan vere interessant å sjå vidare m.a. på Sverige, som har gått vidare i den retninga. I den samanhengen vil eg leggje særleg stor vekt på pedagogisk og fagleg leiing av innhaldet i skulen, at vi skal ha leiarar som kan rettleie lærarane sine, som har kjennskap til pedagogiske og faglege spørsmål på ein god måte, og som kan lære av erfaring og arbeid med strategi og vidareutvikling av skulen for å oppnå best mogleg læringsresultat og kvalitet i skulen.




Regjeringa sine vurderingar av skuleleiing og tiltak for å styrkje skuleleiinga vil verte ein sentral del i den kommande stortingsmeldinga om kvalitet i skulen, som er varsla i St.prp. nr. 1. Vi vil samarbeide med alle aktuelle aktørar om det, og sjølvsagt også med Stortinget.




 Det blir replikkordskifte.




En dyktig skoleledelse er etter Fremskrittspartiets og en samlet komites oppfatning et viktig element for å kunne få en god skole. Vi vet at vi i dag sliter med mye bråk og uro i norsk skole, og Fremskrittspartiet har fremmet et eget forslag for å kunne finne tiltak mot dette. I vårt forslag viser vi bl.a. til Terje Ogdens bok «Kvalitetsskolen» og det fokuset som Ogden der har på klasseledelse. Vi vet at det er store forskjeller i dag når det gjelder bråk og uro i klasserommene og lærernes håndtering av disiplinproblemer.




Så mitt spørsmål er: Hvilke tiltak ser statsråden for seg for å kunne gi lærerne den nødvendige kompetansen for å kunne utøve god klasseledelse?




 Representanten Gåsvatn tek opp eit viktig spørsmål, som det òg har vore betydeleg debatt om i den seinare tida. Eg meiner at ei av dei viktigaste oppgåvene vi står framføre i skulen, er å sikre at lærarane har den nødvendige kompetansen til både å leie ei klasse og òg å gjennomføre andre undervisningsformer på ein god måte. Eg vil difor i den stortingsmeldinga om kvalitet i skulen vi skal leggje fram, leggje veldig stor vekt på m.a. korleis vi kan styrkje læraranes kompetanse framover, korleis vi skal sikre at lærarar ser det som ein alminneleg del av det å vere lærar at ein skal kunne ta etterutdanning, og at leiarar i skulen kan tenkje systematisk rundt det. Da vil eit av dei sentrale spørsmåla vere klasseleiing.




 Statsråden har helt rett i at dette er en usedvanlig hyggelig komite, men jeg kan også love statsråden at det vil komme tider hvor vi er uenige og hvor i hvert fall opposisjonspartiene i komiteen vil vise seg fra en litt hardere side enn i dag.




Når det er sagt, vil jeg si at jeg er veldig glad for signalene som er kommet om at forslagene som Høyre har fremmet, vil bli tatt med i en bred vurdering som kommer i forbindelse med stortingsmeldinga.




Jeg har lyst til å utfordre statsråden på et tilgrensende tema. Vi har i de siste dagene, og for så vidt egentlig helt siden sommeren, sett ganske mange og foruroligende rapporter om at det er mye tap av undervisningstid i skolen. Det er i aller høyeste grad et skoleeier- og skoleledelsesansvar. Høyre fremmet tidlig i høst et forslag om å forestå en nasjonal kartlegging av årsakene til at det er såpass mye tapt undervisningstid i skolen, og omfanget av det.




Jeg vil gjerne utfordre statsråden angående hans tanker rundt det, og om det eventuelt kan være et forslag som regjeringspartiene ønsker å støtte.




 Eg kjenner til det forslaget, og eg synest representanten tek opp eit veldig viktig spørsmål. Det er klart at det heng saman med det vi diskuterer i dag, nemleg skoleleiing, og ikkje minst med lærarane sin kompetanse når det gjeld å leie ei klasse og bruke andre undervisningsformer i skulen.




Det er urovekkjande at ein såpass stor del av undervisningstida i skulen går bort, så det er ei av dei utfordringane med omsyn til kvalitet vi har i skulen framover. Eg vil ikkje i dag varsle kva for tiltak som vil komme, men eg er oppteken av denne problemstillinga og meiner at vi må gå djupare inn i årsakene til det, og sjå på kva vi kan gjere med det i tida framover.




 Jeg husker, akkurat som statsråden, min første rektor, som var en veldig kunnskapsrik person og en trygg voksen. Han kjeftet ikke, tror jeg, men han satte grenser i kraft av å vise et godt eksempel som var så tydelig at det inspirerte de fleste.




Jeg oppfatter det slik at statsråden og jeg på vegne av Venstre er enige om at vi skal ha lærere som er kunnskapsrike og trygge. Ser statsråden for seg en situasjon hvor denne skolelederen, som jeg antar vi er helt enige om skal ha en pedagogisk bakgrunn, får en systematisk formalisert tilleggsutdannelse – dette av to grunner: for det første fordi han skal lede sine arbeidskolleger, men for det andre også for at han skal kunne være en inspirator som rett og slett kan vandre rundt og inspirere lærere til å levere god innsats, og som driver det som på «nynorsk» heter «Leadership by Walking Around»? Dette er mitt åpne spørsmål til statsråden.




 Det er bra at vi har dei same erfaringane – berre frå litt ulike tidsperiodar – med vår barndoms rektorar.




Som eg tidlegare har sagt, vil eg leggje monaleg vekt på evna til å drive fagleg leiing og utvikling av skulen. Eg er av den oppfatninga at det er nøkkelspørsmålet innanfor skulen. Korleis skal vi klare å skape ein skule der rektor og andre leiarar, lærarar som er i klasseromma, fokuserer på kvaliteten i opplæringa, resultata som elevane oppnår, og på at det er innhaldet og pedagogikken som står i sentrum?




Eg vil ikkje no seie kva dei endelege forslaga eg vil komme med, er, men eg har varsla at mykje av det representanten Dørum tek opp, vil verte vurdert i den kommande stortingsmeldinga om kvalitet i skulen. Eg skal altså komme tilbake til det i monaleg grad.




 Nå har vi hørt mange fagre ord. Vi vet at meldingen kommer, og det blir bra å lese det som kommer. Men kjernen er at det også må følge midler med. Det er et kjent tysk ordspråk som sier «Die letzten beissen die Hunde», dvs. at når alt kommer til alt, er det faktisk noen som skal gjennomføre det som regjering og storting har vedtatt.




Kan statsråden love at det også vil følge nok midler med til å få gjennomført slike planer, så det ikke blir slik, som man ofte har sett, at man vedtar ting, og så følger det ikke midler med til å oppfylle det?




 Det er iallfall ein ting eg i løpet av mi korte tid som statsråd har fått med meg, og det er at forslag om midlar legg ein fram for Stortinget i dei årlege statsbudsjetta, og at det er der dei vert presenterte. No vil vi komme med ei stortingsmelding om kvalitet i skulen. Eit sentralt spørsmål der vil vere skuleleiing. Eg har no sagt litt om mine tankar om det, men eg har ikkje konkludert når det gjeld fleire av dei viktige spørsmåla som representantforslaget inneber, og som fleire representantar har teke opp.




Når det gjeld den økonomiske oppfølginga, viser eg til dei årlege budsjetta, og når det gjeld innhaldet og konklusjonane eg vil leggje fram for Stortinget, viser eg til den stortingsmeldinga eg vil komme med.




 Fleire har ikkje bedt om ordet til replikk.




Fleire har heller ikkje bedt om ordet til sak nr. 4.

(Votering, sjå side 648)





                    

  Under debatten har Anders Anundsen satt frem
to forslag på vegne av Fremskrittspartiet.

Forslagene er under debatten omgjort til oversendelsesforslag.
Forslag nr. 1 lyder i endret form:

«Det henstilles til Regjeringen å legge
frem en helhetlig handlingsplan for å sikre bedre
skoleledelse i grunnskoler og videregående
skoler.»

Forslag nr. 2 lyder i endret form:

«Det
henstilles til Regjeringen å vurdere om det er hensiktsmessig å innføre
formalkompetansekrav i skoleledelse/ledelse for skoleledere.»

Presidenten foreslår at forslagene
oversendes Regjeringen uten realitetsvotering. – Det anses
vedtatt.

Komiteen hadde innstilt:

Stortinget ber Regjeringen foreta en bred gjennomgang
av status på området og vurdering av behovet for
nye tiltak og strategier for en bedre skoleledelse, som
en del av stortingsmeldingen om kvalitet i grunnopplæringen. Stortinget
ber om at de konkrete forslag som ligger i representantforslaget
Dokument nr. 8:100 (2006-2007), blir nærmere drøftet
og vurdert i denne sammenheng.

Votering:

Komiteens innstilling ble enstemmig bifalt.


                    
                    

 Etter ønske frå transport- og kommunikasjonskomiteen vil presidenten gjere framlegg om at taletida blir avgrensa til 40 minutt fordelt med inntil 5 minutt til kvart parti og inntil 5 minutt til statsråden.




Vidare vil presidenten gjere framlegg om at det blir gitt høve til replikkordskifte med inntil fem replikkar etter innlegg frå statsråden innanfor den fordelte taletida.




Vidare vil presidenten også gjere framlegg om at dei som måtte teikne seg på talarlista utover den fordelte taletida, får ei taletid på inntil 3 minutt.




– Det er å sjå på som vedteke.




 

(ordfører for saken):

 Vi er i dag invitert til å sette i gang utbygging og finansiering av de to E6-strekningene Hovinmoen–Dal og Skaberud–Kolomoen. Dette er starten på den store utbyggingen av E6 i Akershus og Hedmark.




Jeg er glad for at regjeringen Stoltenberg ønsker å få i gang utbyggingen av E6 snarest mulig, og at Regjeringen derfor foreslår å starte utbyggingen av de to delstrekningene, hvor det foreligger godkjente reguleringsplaner. Regjeringen vurderer gevinstene for trafikksikkerhet og trafikkavvikling som så store at utbyggingen derfor bør komme i gang så snart som mulig. Målet er fortsatt kontinuerlig utbygging av E6 mellom Gardermoen og Kolomoen. Finansieringsopplegget for E6 Gardermoen–Kolomoen blir derfor lagt fram for Stortinget i to omganger. Finansieringsopplegget for prosjektet, slik Regjeringen foreslår i proposisjonen, har fylkestingene i Akershus og Hedmark sluttet seg til.




Jeg viser til det sterke lokale engasjementet i Hedmark og Akershus for utbygging av E6 på den sterkt trafikkerte strekningen og de ulike vedtak som er gjort lokalt i kommuner, fylkeskommuner og sentralt på Stortinget for å muliggjøre utbyggingen.




Regjeringen vil også komme tilbake til Stortinget med et forslag til endelig opplegg for hele strekningen Gardermoen–Kolomoen så snart det foreligger tilstrekkelige avklaringer. Jeg mener behandling i to omganger er en bra arbeidsmåte, med vekt på behovet for en rask oppstart av byggearbeidet.




Jeg er kjent med forsinkelsene i planprosessene for Mjøsstrekningen Minnesund–Skaberud. Det er viktig at disse planene godkjennes så raskt at manglende planer ikke fører til stopp i arbeidet, noe som igjen vil ramme trafikantene.




Statens vegvesen og Jernbaneverket har samordnet prosessen med kommunedelplaner for utbygging av E6 og Dovrebanen i Eidsvoll og Stange kommuner. Jeg stiller meg positiv til en planprosess som tar opp i seg sentrale intensjoner i Nasjonal transportplan, og legger til grunn at etatene gjør nytte av erfaringene fra dette samarbeidet. På strekninger hvor bane og vei ligger fysisk nær hverandre, vil det ofte være mange fordeler med at vei og bane også bygges ut samtidig. En samlet utbygging kan gi vesentlig redusert belastning for dem som berøres av utbyggingen, sammenliknet med to uavhengige anleggsperioder. En samlet utbygging kan også effektivisere anleggsarbeidet og redusere kostnadene. På noen strekninger langs Mjøsa vil sannsynligvis vei- og jernbaneparseller ligge nær hverandre. Dersom det viser seg mulig også å få til sammenfallende utbyggingsperioder, legger jeg til grunn at Regjeringen initierer samlet utbygging av slike parseller.




Høyre er ivrig etter å ta i bruk Offentlig Privat Samarbeid, OPS, også når det gjelder E6. Vi har akkurat fått en evalueringsrapport fra Transportøkonomisk institutt, TØI, om OPS. Jeg synes kanskje at blekket i rapporten må få lov til å bli tørt før vi foreslår nye prosjekter etter samme lest. Vi må iallfall ta oss tid til å lese den. Jeg har lest litt, bl.a. at det er vanskelig å si om OPS er dyrere eller billigere enn vanlig veibygging. Veibyggingen har gått raskt i OPS-prosjektene. Det er viktig for trafikantene, som får ny og tryggere vei tidligere. Men det går an å få opp farten på veiutbyggingen også uten OPS, fortsatt ifølge rapporten. Den enkleste modellen er at Stortinget bevilger nok penger til å bygge de store prosjektene sammenhengende og i godt driv. Det har faktisk denne regjeringen bevist at den er villig til å gjøre.




Jeg er opptatt av midtdelere. Det gir stor trafikksikkerhetseffekt. Den nye strekningen er til sammen på 66 km, og fysisk atskillelse av trafikken i motgående retning vil utvilsomt føre til færre alvorlige ulykker.




Det er mange utfordringer med planarbeidet knyttet til ny E6, men jeg håper lokale planprosesser kan gå raskt. En sammenhengende utbygging er så viktig bl.a. for å redusere antall drepte og skadde at jeg ber Regjeringen vurdere en statlig reguleringsplan dersom det anses påkrevd for å sikre kontinuerlig utbygging.




Dagen i dag er en god dag. Stortinget sier ja til utbygging av ny E6 mellom Gardermoen og Kolomoen. Manglende planer og avklaringer og det faktum at Stortinget ikke behandler hele prosjektet samlet, overskygger faktisk ikke gleden over at Stortinget i dag vedtar start på utbyggingen. Dette prosjektet vil bety mye for Innlands-Norge. Vi vil få reduserte transportkostnader, som er viktig for næringslivet. Men det aller viktigste er at vi som kjører denne strekningen om noen få år, kan kjøre på en mye sikrere vei.




Kenneth Svendsen hadde her overtatt presidentplassen.




 Landet trenger effektive, sikre og miljøvennlige veier. Dette prosjektet, som inneholder to etapper av en samlet utbygging på i alt seks delstrekninger, vil gi store forbedringer, store gevinster, innenfor trafikksikkerhet og trafikkavvikling på en veistrekning som i dag er sterkt trafikk- og ulykkesbelastet.




Dette er et viktig prosjekt. Det er bra det kommer i gang, selv om saken bare omhandler to etapper av i alt seks på en samlet strekning på 67 km – sannelig en bedrøvelig, men tydelig fremvisning av norsk klattvis veiutbygging: smått, sent og dyrt!




Det går sent når vi skal bygge en strekning på 67 km vei i seks ulike etapper. En av grunnene er manglende planavklaring. Etter Fremskrittspartiets mening fokuserer det igjen på behovet for en sterkere statlig styring for å få fart på veiutbyggingen i Norge, og ikke minst gjøre det formelt plan- og vedtaksmessig mulig. Det blir dyrt når vi bygger en strekning på 67 km i seks etapper.




I neste sak Stortinget skal behandle her i dag, svarer departementet på spørsmål om dette at etappevis utbygging gir en økt kostnad på minst 10–15 pst. Nå er kostnadene for det prosjektet vi behandler i dag, oppdatert så sent som 20. november, altså i forgårs. Samlet utbygging for hele strekningen vil koste 4,7 milliarder kr, og de to etappene denne saken omhandler, 1,34 milliarder kr. Etappevis utbygging kan altså føre til at dette prosjektet samlet sett blir mellom 500 mill. kr og 700 mill. kr dyrere enn nødvendig.




Det blir ekstra dyrt å finansiere med bompenger. Ingen blir overrasket over at det er dyrt å kjøpe på avbetaling. Bompengefinansiering medfører at bilistene kjøper vei på avbetaling, og ekstrakostnadene er formidable.




Prosjektene i denne saken vil koste bilistene 5 pst. mer enn investeringen – 

5 pst. mer enn investeringen 

– renter, drift av bomstasjon og etablering av bomstasjon gir en ekstrakostnad på 480 mill. kr.




For hele prosjektet, altså samlet utbygging av hele strekningen, må bilistene betale nesten 5,3 milliarder for et samlet prosjekt som det koster 4,8 milliarder å bygge – 1,64 milliarder kr i renter, 280 mill. kr i drift av bomstasjoner og 50 mill. kr for etablering av bomordning. Tar vi med ekstrakostnadene på 15 pst. for etappevis utbygging, blir ekstraregningen formidabel. Totalt nærmer den seg 6 milliarder kr for et veianlegg det koster 4,8 milliarder kr å bygge.




Det er dyrt å være rik – i alle fall når rikdommen er utrygt plassert utenfor landets grenser i usikre finansinvesteringer.




Det er ikke bare på eksisterende veinett det er kø. Veiprosjektene står også i kø. Køen av veiprosjekter er lengre enn noen gang, også når Norges oljefond i utlandet har passert 2 billioner kr; 2 000 milliarder kr. Norske penger står i investeringskø i utlandet mens norske bilister må finansiere norske veier i Norge med avbetaling.




Regjeringen oppfordrer kommuner, fylker og regioner til å «snike i køen». Den politisk korrekte betegnelsen er «lokale initiativ», ifølge tilhengerne av bompengefinansiering – og det er alle partiene på Stortinget, med unntak av Fremskrittspartiet. Fremskrittspartiet vil kalle dette «politisk utpressing». Når representanter for den politiske ledelsen i departementet så klart gir uttrykk for at uten bom blir det ingen vei, er det mange partier og mange politiske konstellasjoner som lar seg presse til bompengefinansiering – dessverre.




Vei med bompengefinansiering innebærer at staten lar andre betale for seg. Det innebærer også at ordningen som skulle supplere og hjelpe staten i sin lovpålagte oppgave med å finansiere veiutbyggingen i Norge, nå er hovedfinansieringsform ved veiutbygging i Norge – ikke nødvendig og umoralsk dyrt!




Fremskrittspartiet vil gjerne bygge veien, og vi vil gjerne bygge både disse to etappene og hele prosjektet med statlige midler. Ikke bare det, vi ønsker også at hele korridoren fra Gardermoen frem til Otta blir bygget ut samlet – med statlig finansiering.




Jeg tar opp Fremskrittspartiets forslag i innstillingen. Forslag nr. 2 er et alternativ til komiteens forslag til innstilling. Forslag nr. 3 står på egen grunn.




Vi ber om at vi subsidiært får støtte det forslaget som er fremmet av Høyre, Kristelig Folkeparti og Venstre om å få flere OPS-prosjekter.




 Representanten Arne Sortevik har tatt opp de forslagene han refererte til.




 Etter å ha hørt siste del av Eirin Faldets innlegg og siste del av Arne Sorteviks innlegg trodde jeg at jeg hadde kommet feil, at jeg hadde kommet i den store budsjettdebatten. Vi kan godt ta en runde om både bompengefinansiering og OPS nå, men jeg tror vi lar hovedtyngden av det bli igjen til budsjettdebatten som vi skal ha den 6. desember.




Jeg er i hvert fall veldig glad for at Regjeringen kom Høyre i møte på vårt krav om oppdeling og igangsetting av Gardermoen–Dal og Skaberud–Kolomoen. Det ville tatt for lang tid å vente på reguleringsplaner for hele strekningen Gardermoen–Kolomoen. Nå kommer man i gang med delstrekninger på en av Norges mest trafikkerte, og dessverre også mest ulykkesutsatte veier.




Jo før man kommer i gang med utbygging, jo bedre. Men det er selvsagt svært viktig at man jobber videre med planer for andre strekninger slik at man kan få en kontinuerlig utbygging, som de to foregående talere har vært inne på. I den sammenheng er det viktig for Høyre å understreke at man selvsagt regner med at lokale reguleringsmyndigheter, dvs. kommunene, legger godviljen til for å få framdrift i planene. Men i likhet med de foregående talere – kanskje ikke fullt så sterkt som representanten Sortevik – ber det store flertallet i komiteen statsråden vurdere statlige reguleringsplaner, dersom det ikke blir framdrift i planene. Det er fordi E6 er livsnerven mellom nord og sør. Det er en viktig vei for innlandet. Det er en viktig lokalvei. Det er en viktig regionalvei. Men først og fremst er det en stamvei og en hovedvei mellom nord og sør. Da må nasjonale hensyn være avgjørende for utbygging av denne veien.




Vi ber derfor også om at en ser på muligheten for å se hele strekningen på E6 til Otta under ett, og plukke ut de delstrekninger som egner seg for OPS-finansiering.




Jeg konstaterer nå at en samlet opposisjon – for så vidt har det vært det hele tiden – ser OPS-finansiering som et velegnet virkemiddel for videre utbygging på E6 og for andre prosjekt.




Vi viser til den nylig framlagte rapporten om Offentlig Privat Samarbeid, OPS, fra Transportøkonomisk institutt, som også Eirin Faldet var inne på. Der dokumenteres det at en kan halvere realiseringstiden for nye større veiprosjekt ved å bruke OPS-organisering og -finansiering. Så vil det være en diskusjon om kostnadene – den får vi ta senere. Men det er i hvert fall ingenting som tyder på at OPS-prosjektene blir dyrere. Grunnen til at de blir minst like dyre som de vanlige prosjektene er i så fall den låneordningen som gjør at de må ut i det private lånemarked og finansiere, i motsetning til i andre land der man kan hente midler med laveste rente fra staten.




Blekket må bli tørt før en tar fram OPS-rapporten og vurderer den, sa Eirin Faldet i sitt innlegg. Da vet jeg ikke om jeg skal tolke det som en god nyhet, nemlig at når blekket har blitt tørt, så vil representanten Faldet åpne for OPS. I hvert fall var det det Regjeringen la opp til at de skulle vurdere når evalueringsrapporten hadde kommet. Det står vel i Soria Moria-erklæringen til og med at når evalueringsrapporten om OPS kom, ville Regjeringen ta stilling til om dette var en god måte å finansiere veiprosjekt på. Vi i opposisjonen, i hvert fall vi i Høyre, har merket oss med stor tilfredshet at Statens vegvesen i «Vegen og vi» ved utbyggingsdirektør Lars Aksnes nå har inntatt et offisielt standpunkt om å støtte videre bruk av OPS på vegne av Vegvesenet. Så vi venter spent på hva regjeringspartiene og samferdselsministeren vil mene om OPS. Det er som sagt tidligere varslet en avklaring, og den ser vi fram til. Og da skal gjerne blekket få bli tørt. Jeg hadde ikke regnet med at representanten Faldet i dag ville omfavne OPS-modellen, men jeg håper jo at Regjeringen og statsråden, forhåpentligvis allerede i budsjettdebatten, kan gi noen signaler om OPS – hvis hun da ikke velger å gjøre det nå i dag.




Jeg har opp det forslaget som Høyre er medforslagsstiller til.




 Representanten Trond Helleland har tatt opp det forslaget han refererte til.




 Saksordføreren og de øvrige talerne har allerede gjort grundig rede for sakens innhold. Jeg vil derfor bare kort berøre enkelte punkt som Kristelig Folkeparti er spesielt opptatt av.




Europavei 6 er hovedtransportåren gjennom hele vårt langstrakte land, fra Kirkenes til Svinesund. Enhver utbedring på E6 er derfor av stor betydning for næringslivet og transportsektoren i store deler av landet. Det er derfor svært gledelig at vi nå kommer i gang med to delstrekninger på strekningen Gardermoen–Kolomoen. Kristelig Folkeparti er opptatt av at vi så fort som mulig får en avklaring av trasévalg på de gjenstående parsellene. For Kristelig Folkeparti er det svært viktig at vi nå får satt fokus på hele E6, slik at denne hovedferdselsåren får en gjennomgående god standard, til beste for et næringsliv som i utgangspunktet har svært stor avstand til det europeiske markedet.




Den aktuelle strekningen som vi i dag behandler, er sterkt trafikkert og har mange alvorlige ulykker. Det er derfor på høy tid at vi nå kommer i gang med utbedring. Det er svært bra at det er lagt opp til å utarbeide felles reguleringsplaner for E6 og jernbane på strekningen Minnesund–Skaberud. Der er det muligheter for effektiviseringsgevinster.




Vi står overfor store miljøutfordringer, og det vil være en stor fordel om vi får til en parallell utbygging av vei og bane i dette området. Kristelig Folkeparti har også merket seg med glede Akershus fylkeskommunes ønske om at det blir etablert et opplegg med «Park and ride» samordnet med kollektivtransport. I Kristelig Folkeparti forutsetter vi at samferdselsministeren vil følge opp dette punktet.




Kristelig Folkeparti er opptatt av at Regjeringen så snart som mulig kommer tilbake til Stortinget med et endelig opplegg for hele strekningen. Vi har forståelse for at det kan være ulike oppfatninger av hva slags trasévalg som er det beste totalt sett, men noen må til slutt sette foten ned og si at nok er nok av utredninger. Derfor er vi med i flertallet som ber Regjeringen om å bruke statlig reguleringsplan dersom avklaringen drar uforholdsmessig ut i tid.




En samlet opposisjon viser i innstillingen til den nylig framlagte Rapport om offentlig privat samarbeid (OPS) fra Transportøkonomisk institutt. Her dokumenteres det at man nesten kan halvere realiseringstiden for større veiprosjekt ved å bruke OPS-finansiering og -organisering. I flere sammenhenger har samferdselsminister Navarsete gitt uttrykk for at hun ikke har satt noen stopper for OPS. Hun vil bare ha evalueringen på bordet før hun tar det endelige standpunkt. Nå ligger det en positiv evaluering på bordet. Da forventer vi i Kristelig Folkeparti at ministeren tar konsekvensen av det og vurderer OPS-organisering i de neste prosjektene på samme strekning.




 Vi skal i dag ta stilling til eit prosjekt som omhandlar utbetringa av E6 Gardermoen–Kolomoen, på til saman 66 km. Dette prosjektet vert påstarta i to av totalt seks delstrekningar – strekninga Hovinmoen–Dal i Akershus, som er på 11 km, og strekninga Skaberud–Kolomoen i Hedmark på 12 km. Det er desse to prosjekta som no er klargjorde til å starte opp. I den samanhengen har eg lyst til å streke under at Regjeringa har fått saka raskt fram. Ho vart framlagd i juni etter at statsråden godkjende splitting av utbygginga i to fasar, då det ikkje låg føre semje i kommunane Eidsvoll og Stange om å gjere planvedtak på heile strekninga i tide.




Dette prosjektet er ein del av ei viktig stamvegrute for heile Nordvestlandet, for heile Midt-Noreg og for heile Nord-Noreg, i tillegg til innlandet. Det er ei strekning med stor trafikk og mange ulykker. Trass i at vegstandarden er god, har dei ikkje kapasitet nok, og det er heller ikkje deling av køyreretningane.




Utbygging av firefelts veg skjer mange stader i landet no. Eg finn grunn til å minne om at firefelts vegutbygging i sentrale strøk berre er ein del av Regjeringa sin vegpolitikk. Like viktig er utbetring av farleg, tidkrevjande og miljøbelastande stamveg og øvrig riksveg i distrikta. Det er slik at heile 1 600 km stamveg manglar breidd til å få gul stripe. Dette må prioriterast fram i neste NTP. Likeins er det viktig å realisere dei nye vegprosjekta som utviklar robuste bu- og arbeidsmarknadsregionar i distrikta.




Ei viktig målsetjing med dette prosjektet er å sikre ei betre trafikkavvikling og auke trafikktryggleiken. Trafikkveksten har vore sterk. Det er grunn til å merke seg at kapasiteten er sprengd på denne vegen, som i store trekk vart bygd ny til Lillehammer-OL i 1994.




For Senterpartiet er det viktig å få meir av trafikken over på jernbane og båt. Det er slik sett eit stort framsteg at Regjeringa her ser veg og jernbane i samanheng i planlegginga. Så kunne ein då kanskje ynskje at begge delar vart realiserte samstundes, men når finansieringskjeldene er så forskjellige, kan vi ikkje vente med å byggje ut vegen. Somme er redde for overgang av trafikk frå tog til veg når vegen vert ferdig fyrst. Bompengane kan vel kanskje vere med og trekkje i motsett lei.




Eg synest det er viktig å rette fokuset på finansieringsmåten for prosjektet. Eg synest det er viktig å synleggjere ulikskapen mellom det å skaffe hurtig finansiering og det å skaffe tilstrekkeleg finansiering. Ved at det m.a. er fatta politiske vedtak som sluttar opp om bompengefinansiering, kan dette prosjektet startast opp no. Eit nytt moment i dette bompengeprosjektet er at ein her skal betale bompengar etter kor mange kilometer ein køyrer. Eit slikt innkrevjingssystem er ikkje utprøvt tidlegare og vil sjølvsagt måtte evaluerast undervegs. Ein klar føremon er at det belastar den einskilde bilisten berre etter kor stor del av vegen vedkomande køyrer.




Senterpartiet er likevel klar på at det er det offentlege sitt ansvar og mynde å investere i fellesskapen sin infrastruktur. Bompengefinansiering er eit verktøy ein nyttar i tillegg og utelukkande etter lokalt initiativ, fordi det gjev meir utbetring av eksisterande veg og ny veg, og nettopp dette er overordna.




Opposisjonspartia peikar på OPS-utbygging. Lat meg berre få minne om at det er heller ikkje noko trylleformular. For det fyrste: Å nytte OPS fører ikkje til at samferdslebudsjettet vert tilført friske pengar, men at ein periodiserer annleis ved å ta ut framtidige budsjettstraumar no. Såleis er resultatet av å nytte OPS at ein bind opp dei framtidige budsjetta. Ei slik låneordning vil føre til at prosjektet kan startast. Ein vil likevel fort merke at ein «bit seg sjølv i halen» gjennom at framtidige budsjett vert låste, og såleis minkar handlingsrommet til å prioritere nye prosjekt seinare.




Oppsummert: Senterpartiet ser samferdsle som det utløysande momentet for utvikling av levande lokalsamfunn. Vi er glade for den fleirtalstilrådinga som her ligg føre.




 Saksordføreren har på en glimrende måte redegjort for denne saken, og det er stor enighet i komiteen. Jeg skal derfor ikke bruke lang tid. For en Akershus-representant er dette selvsagt en gledens dag, selv om vi vet at det gjenstår en del utfordringer framover.




E6 fra Gardermoen til Kolomoen er en av de mest ulykkesbelastede strekningene vi har i dette landet. Den har i enkelte media blitt beskrevet som «dødsveien», så her haster det virkelig med å komme i gang med bygging. Det at denne veistrekningen haster veldig, er en av årsakene til at Venstre har gått sammen med de andre opposisjonspartiene og anbefalt en OPS-løsning. Jeg vil utfordre samferdselsministeren og regjeringspartiene på dette. Vi har også hørt en del om det her i dag. Jeg skjønner ikke helt hva som er årsaken til at man ikke ønsker raskest mulig framdrift på denne trafikkfarlige strekningen. Trond Helleland nevnte i sitt innlegg utbyggingsdirektøren i Statens vegvesen, og vi har også hørt om konklusjonen i TØI-rapporten her i dag.




Ellers er det positivt at Statens vegvesen og Jernbaneverket har samordnet prosessen med kommunedelplaner for utbygging av E6 og Dovrebanen i Eidsvoll og Stange kommuner. En utbygging av vei og bane samtidig kan effektivisere anleggsarbeidet og redusere kostnadene. Det kan forhåpentligvis også påvirke reisemønsteret til folk. Venstre er som kjent svært opptatt av å få både mennesker og gods fra vei til bane, og da er det viktig at det tilrettelegges for dette.




Innledningsvis sa jeg at jeg var svært opptatt av en raskest mulig framdrift av E6 på strekningen Gardermoen–Kolomoen, og da er det kanskje litt underlig at jeg ikke, på vegne av Venstre, går inn for å vurdere en statlig reguleringsplan for å sikre kontinuerlig utbygging. Faktum er at jeg selv har sittet i Akershus fylkesting og talt varmt for en miljøvennlig løsning i forbindelse med utbygging av E6. Det dreier seg da selvsagt om strandsonen i Mjøsregionen. Det var for øvrig et tverrpolitisk Akershus fylkesting som mente dette. Nå vet jeg at det skal være en ny befaring den 13. desember på Akershus-siden av Mjøsa. Mitt håp er at det kan oppnås enighet, og at strandsonen kan bevares. Jeg har forstått at bevaring av strandsonen har vært viktig for regjeringspartiene en gang. Så viktig var det en gang at de gikk til statlig oppkjøp.




Vel, i denne omgang er det Hovinmoen–Dal og Skaberud–Kolomoen. Dette er ukontroversielle traseer, og det foreligger godkjente reguleringsplaner. Nå er det viktig å passe på at framdriften holdes, og at det kan åpnes for trafikk i løpet av 2009.




 I samband med arbeidet med den komande stortingsmeldinga om Nasjonal transportplan har Regjeringa gitt retningslinjer for eit arbeid med ein målstruktur for den nasjonale transportpolitikken for perioden 2010–2019. Endeleg målstruktur vil verte fastsett i stortingsmeldinga om Nasjonal transportplan.




Auka framkomst og reduserte avstandskostnader samt auka trafikktryggleik er likevel viktige hovudmål i det førebelse forslaget til målstruktur. Dette er mål eg trur me kan einast om på tvers av partia.




Å følgje opp overordna mål i den praktiske politikken kan vere ei utfordring. Derfor gleder det meg å ha til handsaming ei sak i Stortinget som i stor grad vil bidra til at me kan kome nærare ei oppfylling av viktige transportpolitiske mål.




E6 på strekninga mellom Gardermoen og avkøyringa ved Kolomoen til rv. 3 mot Elverum og Østerdalen er svært ulukkesbelasta. Mellom 1994 og 2006 har det vore i alt 41 dødsulukker med 49 drepne på strekninga. Dette er dramatiske tal, og kostnadene for samfunnet og belastningane for familiar og for enkeltmenneske er svært store. Derfor hastar det med å få bygd ut E6 til ein veg med god standard og med gode trafikktryggleikseigenskapar. Mellom anna vil strekninga verte bygd ut med midtrekkverk eller med skilje mellom køyreretningane. Dette er svært viktige, og godt dokumenterte, tiltak for å redusere talet på drepne på strekninga. 80 pst. av dei drepne i perioden 1994–2006 vart drepne i møteulukker.




Strekninga har hatt ein stor trafikkauke, spesielt etter etableringa av ny hovudflyplass på Gardermoen. Trafikken på strekninga varierer mellom godt over 20 000 køyretøy sør ved Gardermoen og om lag 12 000 i nord langs Mjøsa og vidare mot avkøyringa til rv. 3. Trafikken i helgar og om sommaren er monaleg høgare på heile strekninga.




I St.meld. nr. 24 for 2003-2004 om Nasjonal transportplan 2006-2015 vart utbygginga av E6 mellom Gardermoen og Kolomoen presentert som eitt prosjekt. Planlegginga av tiltaket har òg etter Stortingets handsaming av meldinga hatt som utgangspunkt at prosjektet skal leggjast fram som eit samla finansieringsopplegg. Det har likevel i prosessen vorte avdekt store sprik i synet på løysingar på delar av strekninga, eit sprik som har ført til at det ikkje ligg føre tilstrekkelege avklaringar til at det kan leggjast fram eit samla finansieringsopplegg i dag.




Eg har likevel vurdert det som tenleg å kome i gang med prosjektet så raskt som mogleg, av omsyn til både trafikktryggleiken og framkomsten på strekninga. Eg er glad for at det er full politisk semje om å dele prosjektet på denne måten. Samferdsledepartementet tek sikte på å leggje fram eit endeleg finansieringsopplegg for dei resterande strekningane når endeleg planavklaring ligg føre. Samferdsledepartementet har framleis eit mål om ei kontinuerleg utbygging av E6 mellom Gardermoen og Kolomoen.




Samferdsledepartementet la til rette for at Statens vegvesen, straks etter at stortingsproposisjonen som ligg til grunn for innstillinga frå komiteen vart lagd fram, kunne starte tilbodsprosessen under føresetnad av Stortinget si godkjenning av prosjektet. Etter tilbodsopninga er det avdekt tilbodsprisar som er høgare enn det som ligg til grunn for styringsramma, og også over kostnadsramma som er presentert i St.prp. nr. 87 for 2006-2007.




Samferdsledepartementet har gitt ei utgreiing av denne problemstillinga i brev av 20. november 2007 til transport- og kommunikasjonskomiteen. Som ei følgje av dette legg Samferdsledepartementet no til grunn ei styringsramme på 1 340 millionar 2007-kroner og ei kostnadsramme på 1 400 millionar 2007-kroner.




Høgare prisar enn venta er diverre eit fenomen vi ser på ein del anlegg, særleg frå og med våren i år. Eg har bede Statens vegvesen og Jernbaneverket om ei kartlegging av situasjonen, og om at etatane raskt kjem opp med tiltak for å betre konkurransen, både i den innanlandske marknaden og internasjonalt.




Eg er svært glad for den støtta som framlegget frå Samferdsledepartementet har fått i Stortinget i dag, og ser fram til at me skal få ei god utbygging av ein veg som vil verte til stor nytte, både for regionen og som ein viktig gjennomgangs- og sambindingsveg mellom innlandet og andre regionar i landet.




 Det blir replikkordskifte.




 Statsråden viser til brev fra i forgårs som varsler kostnadssprekk, og gjentar argumentasjonen vi har hørt før om at dette først og fremst skyldes bransjen og stor aktivitet. Det er viktig med en virkningsfull konkurranse, så vi støtter gjerne statsråden på å gjøre noe med konstruksjonen på prosjektene slik at man kan åpne for flere tilbydere. Men det er også viktig at man får bedre kvalitetssikring av sitt eget planarbeid, så jeg går ut fra at statsråden også vil være svært oppmerksom på det.




Jeg står med kvalitetssikringsrapporten for dette prosjektet. Akkurat som for andre prosjekter er det faktisk viktig å følge med på den. I denne rapporten, for dette prosjektet, sies det bl.a. at usikkerheten i kostnadsoverslaget synes «å være større enn det prosjektet selv har konkludert med», og at det også er «kommet til en del poster etter at prosjektet har gjennomført sin analyse». Her er det altså et stort forbedringspotensial i selve prosjektgrunnlaget fra Vegvesenet. Jeg går ut fra at statsråden vil følge opp det.




 Det er viktig for å gje Stortinget eit så godt avgjerdsgrunnlag som mogleg, og sjølvsagt òg for departementet si handsaming i si førebuing til Stortinget si handsaming av slike saker, at det arbeidet som er gjort, er så godt kvalitetssikra som mogleg. Det nye systemet med kvalitetssikring både i tidleg fase, KS1, og i ein seinare fase, KS2, skal vere ein reiskap i så måte. Det fritek sjølvsagt ikkje våre eigne etatar frå å kvalitetssikre eige arbeid og sikre at dei føresetnader som er lagde til grunn, er haldbare. Det er noko som både statsråden og heile Samferdsledepartementet har stor merksemd på.




 Det er jo en flertallsmerknad i denne innstillingen fra Arbeiderpartiet, Høyre, SV, Kristelig Folkeparti og Senterpartiet – og Fremskrittspartiet har en egen merknad som går enda lenger – som går på utfordringene knyttet til planarbeidet med nye E6, og vi håper at lokale planprosesser kan gå raskt. Samtidig ber flertallet Regjeringen vurdere statlig reguleringsplan dersom det anses påkrevd for å sikre kontinuerlig utbygging. I og med at regjeringspartiene er med på dette, regner jeg med at dette er noe som også statsråden vil vurdere dersom det er nødvendig. Kunne statsråden si noe om hvordan hun ser på dette med statlig reguleringsplan knyttet til viktige stamveier? Der det tukler seg til lokalt, er statsråden innstilt på å bruke statlige reguleringsplaner?




 Statleg plan er eit verkemiddel som har vore lite brukt i Noreg, men som har vore brukt på nokre viktige prosjekt der ein ikkje har kome fram til semje lokalt. Når det gjeld dette prosjektet, har me no ei innvending som ligg i Miljøverndepartementet. Det skal vere synfaring 13. desember der både Miljøverndepartementet og Samferdsledepartementet skal delta, og me følgjer sjølvsagt prosedyre med å gje vår tilråding til Miljøverndepartementet, som så skal ta ei avgjerd. Eg vil følgje den prosessen ut sjølvsagt, som normalt. Me vil òg følgje nøye prosessane lokalt. Dersom ein etter grundige drøftingar ikkje evnar å finne fram til ei løysing som gjer at prosjektet kan verte vidareført på ein forsvarleg måte – og etter det ynsket som ikkje minst er uttalt her i dag – er eg villig til å vurdere statleg plan for dette prosjektet, for det er eit særdeles viktig prosjekt både regionalt og for heile landet.




 På denne strekningen som vi har til behandling i dag, skal vi jo bygge en flott firefelts vei med høy standard, og vi skal også etter hvert bygge ut en moderne jernbane, kanskje dobbeltsporet. Da synes jeg det er veldig spennende det som er kommet som et ønske fra Akershus fylkeskommune, at man parallelt her samordner og bygger «Park and Ride», slik at man kan parkere bilen og heller ta banen på denne strekningen. Jeg ser at departementet stiller seg positiv til det. Mitt spørsmål blir da: Betyr det at man vil legge inn i finansieringskostnadene for det totale prosjektet at en skal bygge et eller to slike «Park and Ride»-anlegg langs strekningen, slik at man kan gå fra veien til banen?




 Eg synest forslaget som kom frå Akershus fylkeskommune, er spennande. For det fyrste er det ei viktig nyvinning at me no planlegg veg og jernbane samla. Det har ein ikkje greidd korkje i Østfold eller i Vestfold, og det er på tide at me kjem dit at me ser dei ulike transportformene i større grad i samanheng.




Det er sjølvsagt det vidare planarbeidet som vil avklare finansieringa av «Park and Ride». Eg vil arbeide for at me skal finne gode løysingar for det i samarbeid mellom Statens vegvesen sitt planarbeid og Jernbaneverket sine planar. Så me er ikkje komne dit enno at eg kan gje eit endeleg svar, men me arbeider for å finne gode løysingar for det. Det skal då inngå i eit system som vert utarbeidd samtidig med at me byggjer desse prosjekta.




 Jeg vil følge opp Trond Hellelands spørsmål. Er det slik at det er uaktuelt for Regjeringen å oppfylle lokale ønsker om trasévalg? Er det uaktuelt?




 Me har no ein prosess som eg ikkje skal forskotere i dag. Den prosessen går no fyrst og fremst i regi av Miljøverndepartementet. Når den prosessen er avklart, og dei lokale prosessane er avklarte, skal me ta stilling til korleis me skal gå vidare med saka. Eg har ikkje moglegheit i dag til å seie kva som vil verte den endelege avgjerda her, for dette er ei sak som framleis er i prosess.




 Først litt mer om kvalitetssikring. Vi har et regime, men det er jo viktig at de som lager prosjektene, tar inn over seg konklusjonene fra dem som utfører kvalitetssikringen. Det er ikke enestående for dette prosjektet – snarere tvert imot. Det er en rekke av de prosjektene som nå er på vei tilbake til Stortinget, som er preget av at de har et dårlig prosjektgrunnlag, laget av Statens vegvesen. Så her er det god grunn til å gå tilbake til egen fagetat.




Så om etappevis utbygging. Kan statsråden bekrefte at vi snakker om en merkostnad på minst 10–15 pst.? I alle fall er det opplyst i neste sak – minst 10–15 pst., og det er et lite prosjekt som er utgangspunkt for spørsmålet. Her har vi et prosjekt som det nærmer seg 5 milliarder kr å bygge ut. Hva koster det at vi har valgt denne løsningen med mange etapper istedenfor én samlet, stor utbygging?




 Når det gjeld den prosjektstyringa som er, vil eg ta avstand frå at me har dårleg prosjektstyring i Statens vegvesen. Me har ein dyktig etat. Me har hatt ein situasjon frå mai til no som det var veldig vanskelig for etaten å føresjå. Det gjeld ikkje berre veg- og jernbaneetatane. Alle dei som arbeider med annan type byggjeverksemd, i både offentleg og privat verksemd, har merka det.




Når det gjeld den trinnvise utbygginga, står det i proposisjonen at me ynskjer å få til ei kontinuerleg utbygging. Me har framleis ikkje lagt det til sides. Det er framleis målsetjinga. Får me det til, får me ikkje nokon kostnadsauke. Kostnadsauken kjem dersom ein må rigge ned prosjektorganisasjonen og starte opp ein ny prosjektorganisasjon. Eg håpar at me skal unngå det i samband med dette prosjektet, og arbeider framleis med det målet i sikte.




 Replikkordskiftet er over.




De talerne som heretter får ordet, har en taletid på inntil 3 minutter.




 La meg først få takke statsråden for en offensiv holdning i denne viktige saken. Det er på tide at vi får denne saken opp, og at vi starter utbyggingen av en veistrekning hvor det har vært et betydelig antall dødsulykker de siste årene. Den siste dødsulykken var 22. oktober i år. Det er en svært høy statistikk. Trafikken på denne strekningen er jo dobbelt så høy i forhold til det som kvalifiserer for en firefelts vei. Det er høy trafikk.




Så er det noen som sier vi isteden bør bygge ut kollektivtrafikken for å redusere presset mot veiene. Det er viktig for store deler av dette området.




Det har vært betydelige forbedringer av kollektivtrafikken, fra Eidsvoll via Gardermoen til Oslo, de siste årene, men dette er ikke nok for å rette opp i den enorme trafikkveksten som vi har sett på denne strekningen. Vi må nå i gang med veibygging for å få sikrere veier og skape mer trygghet.




Så er det jo et spørsmål om trasévalg i områdene ved Mjøsa. Det er store naturområder som lokalbefolkningen ønsker å verne, og det engasjementet er viktig. Jeg ser fram til at vi får en god diskusjon om trasévalget i områdene rundt Mjøsa i tiden som kommer. 




I dag vil jeg takke statsråden for at vi nå endelig kommer i gang med utbyggingen av den sørligste delen av denne veistrekningen.




 Som Akershus-representant er jeg svært glad for at vi nå får et utbyggingsvedtak for strekningen Gardermoen–Dal. Som det har vært sagt før, gjør ulykkestallene på denne veien det helt nødvendig å komme i gang med utbygging. Overgangen mellom firefelts motorvei og tofelts vei uten midtdeler har skapt forhold vi ikke kan leve med. Derfor vil jeg gi Samferdselsdepartementet honnør for den måten de har invitert Stortinget til å løse saken på. Nå kan utbyggingen komme i gang, og aktørene får nødvendig tid til å finne fram til akseptable løsninger for utbyggingen langs Mjøsa.




Jeg er overrasket over at løsningene med åpne traseer for firefelts vei og to jernbanespor i Mjøsas strandsone ikke har skapt større motforestillinger hos Statens vegvesen, i Jernbaneverket eller hos statlige myndigheter for øvrig. Stortinget skal ved andre anledninger drøfte om vi har et godt nok fungerende lovverk for å forhindre bygging i strandsonen. Vi vet alle at strandsonen langs innsjøer har et annet vern enn strandsonen mot fjord og hav. Likevel: Mjøsas strandsone er et kulturlandskap av stor nasjonal betydning. Derfor ikke bare forstår jeg, men har også sympati for kommunenes kamp for løsninger som verner strandsonen på en bedre måte enn hva utbyggingsmyndighetene har lagt opp til så langt.




Det er heller ikke vanskelig å dele bekymringene over kostnadsveksten for prosjektene som flere tunnelløsninger vil representere, men jeg vil vise til at her har i hvert fall bompengeselskapet, ved eierne, Akershus og Hedmark, kommet med innspill som gir muligheter for å vurdere løsninger som er mer skånsomme.




Jeg ser at flertallet vurderer statlig reguleringsplan dersom det anses påkrevd for å sikre kontinuerlig utbygging. Jeg håper ikke det blir påkrevd å bruke statlig reguleringsplan, selv om også jeg deler ønsket om en kontinuerlig utbygging. For selvsagt påhviler det Eidsvoll og Stange et ansvar for å få til akseptable løsninger, men ansvaret er ikke mindre hos Statens vegvesen og hos Jernbaneverket. Hensynet til Mjøsas strandsone krever varsomhet i inngrepene vi utsetter det rike kulturlandskapet for.




 Man vet ennå ikke hvor kostbart hele E6-prosjektet mellom Gardermoen og Kolomoen vil bli. Det avhenger bl.a. av om politikerne godtar at veien bygges i strandsonen til Mjøsa, mellom Minnesund og Stange, slik Statens vegvesen og Jernbaneverket vil, eller om den legges i en lang tunnel, eller oppe i åsen, slik lokalbefolkningen ønsker det. Men traseen oppe i åsen er ennå ikke utredet.




Jeg håper imidlertid ikke at vi kommer i en situasjon som gjør at vi må utsette hele E6-prosjektet og sette det på venteliste, som har vært nevnt her før i dag. En ny firefeltsvei fra Gardermoen til Kolomoen og videre nordover er svært viktig av mange grunner.




Ved innføring av bomavgift ser Fremskrittspartiet faren for at man vil få en lekkasje til andre veier for å slippe denne avgiften. Prinsipielt er det vedtatt at det ikke skal være bomavgift på parallellveier til nye E6, men jeg ser helt klart faren for trafikklekkasjer og mer biltrafikk på parallellveiene. Dette kan bli et stort problem, og det bekymrer også lokalbefolkningen.




E6-utbyggingen handler ikke først og fremst om økonomi, men om menneskelige omkostninger. Ulykkestallene på E6 nord for Gardermoen er så høye at enhver utsettelse er en unødvendig gambling med menneskeliv. Hvert eneste år med forsinkelser fører til at nye liv går tapt. Det hviler med andre ord et betydelig ansvar på sentrale og lokale politikere for å komme fram til en enighet som ikke forsinker prosjektet ytterligere.




Ny E6 med fire kjørefelt og midtdeler fra Jessheim og nordover til Gudbrandsdalen er det eneste som kan hindre flere tragiske dødsulykker. Budskapet aktualiseres dessverre igjen og igjen. I 2003 omkom fire mennesker i en møteulykke ved Brumunddal. For halvannet år siden uttalte tidligere vegsjef Stein Fyksen at alle dødsulykkene på E6 fra Jessheim og nordover var en nasjonal katastrofe.




Når ti mennesker mister livet i samme ulykke, blir det definert som en nasjonal katastrofe, men paradoksalt nok løfter vi knapt øyenbrynene når ti liv går tapt på samme veistrekning i løpet av et år. Fyksen sa også at om dette hadde vært en jernbanestrekning, ville den ha blitt stengt for lenge siden.




 Som innbygger på Romerike, og med hytte i Gudbrandsdalen, bruker jeg denne strekningen relativt ofte. Og jeg vet hvor lite som skal til før det går galt her. Man skal ikke være mye ukonsentrert før den store ulykken skjer. Dette har vært nevnt av flere, og det er åpenbart for alle som har kjørt denne strekningen. Derfor er det bra at man kommer i gang. De som har kjørt her i det siste, ser også at man har kommet godt i gang med å rydde skog langs hele strekningen.




Det som er beklagelig, og dette følger opp den politikken denne Regjeringen har når det gjelder samferdsel, er finansieringen. Vi ser i denne saken at statlige midler kun vil utgjøre 32 pst. Det vi som innbyggere på Romerike nå opplever, er at vi i løpet av kort tid kommer til å være murt inne av en bomring, en bommur. Vi har altså den nye bomstasjonen som vil komme på strekningen fra Gardermoen og oppover E6, vi har bompenger på rv. 35 fra Gardermoen til Lunner, vi har rv. 2 Kongsvingerveien, som akkurat har åpnet, og vi har bomringen rundt Oslo, som kommer til å være der i uoverskuelig framtid. Dette er en uansvarlig politikk overfor skattebetalerne på Romerike – i verdens rikeste land – og det kan ikke fortsette. I tillegg har vi forslaget til Oslopakke 3, som Regjeringen forhåpentligvis kommer med, hvor staten kun skal bidra med peanøtter i forhold til totalkostnadene og totalbehovet.




Når det gjelder strekningen fra Gardermoen og oppover, skal det være antennepunkter der. Innbyggere i Eidsvoll kommune må antakeligvis gjennom flere antennepunkter i egen kommune. Dette er uansvarlig.




Jeg har så langt i denne debatten hørt flere talsmenn fra regjeringspartiene skryte av Regjeringen i denne saken. Det er ganske spesielt. Man bør her takke kommunene – og bilistene, for så vidt – for å ha bidratt til fortgang i denne saken, og bilistene for å være med og finansiere hele prosjektet.




Dagfinn Sundsbø og Borghild Tenden har ivrig stemt for bompenger i de årene de har vært medlem av fylkestinget i Akershus.




Dersom man skal ha en statlig regulering, er man nødt til å ta med de innspill som kommunene Eidsvoll og Stange har kommet med, slik at kommunene også kan få gjennomslag for en del av sine synspunkter når det gjelder bevaring av strandsonen langs Mjøsa.




 Bare noen korte bemerkninger fra en som bruker denne veien forholdsvis ofte, og som dessuten er fra et av fylkene som veien berører.




For meg og svært mange er dette en gledens dag når det gjelder selve utbyggingen. Det er en veistrekning med stor trafikk – mye av trafikken består av lastebiler, en blanding av norske og utenlandske vogntog. Dette tilsier at veistrekningen ofte er utsatt for ulykker, og skadene er relativt ofte av alvorlig karakter.




Når man har en årsdøgntrafikk på godt over 20 000 kjøretøy, må veien være av en tilsvarende karakter for å møte denne utfordringen. Det har det manglet mye på på enkelte strekninger. Derfor er det svært positivt det som nå skal skje. På sikt vil også veien bli en miljøgevinst, da det i dag ofte blir køer når trafikken er som størst, med de ekstra miljøbelastninger dette gir. Enkelte trafikanter blir også noe stresset og tar sjanser, som igjen i noen tilfeller fører til ulykker.




Når det gjelder finansieringen, har tidligere fremskrittspartirepresentanter tatt for seg den. Jeg må si at å legge stor del av kostnadene over på bilistene, er feil. Det riktige må være at staten tar den hele og fulle finansieringen. Dette har Norge råd til.




Ellers har jeg tidligere tatt opp nettopp E6 i Stortingets spørretime flere ganger, som f.eks. 15. februar 2006, nettopp på grunnlag av alle de ulykker som har vært på denne veien. For eksempel i Hamar Arbeiderblad av 25. januar 2006 kunne vi lese om nok en alvorlig dødsulykke. Og i VG av 7. februar 2006 kunne vi lese at «12 liv kunne vært spart» ved en utbygging. I tillegg ville vi spart ca. 1 milliard kr – alt dette i henhold til beregning fra Maskinentreprenørenes Forbund.




Mange av ulykkene ville vært unngått ved bl.a. midtdeler, da mange ulykker skyldes at kjøretøy kommer over i feil kjørebane. Mellom 1989 og 2005 ble 18 drept, 40 alvorlig skadd og 137 lettere skadd bare mellom Minnesund og Dal. Dette tilsier at en utbygging er på sin plass – bare synd at den kommer så sent, og at det ikke blir en større utbygging mens vi er i gang.




 Ja, det er grunn til å understreke at dette er en gledens dag, ikke bare for distriktet, men også for hele Norge. Det er en sentral vei vi snakker om, så jeg hadde bare lyst til å ta ordet litt rundt det med OPS og i og for seg også den statlige reguleringsplanen.




Jeg oppfattet saksordføreren dit hen at blekket måtte bli tørt før man vurderte OPS framover, og oppfattet det også slik at alternativet var å bevilge mer penger. Men her har man jo en rapport som viser at det er mer effektiv ressursutnyttelse ved å benytte OPS, og da skulle det jo ikke være mange grunner til å vente veldig lenge på at blekket skal bli tørt. Vi må slutte å bygge veier i halv fart i Norge, og få fart på prosessen.




Det andre er dette med den statlige regulering. Ingen ønsker vel at man skal bruke statlig regulering, men her er det også åpenbart at det er lokalsamfunn som sliter med å finne løsninger som alle kan akseptere. Jeg kjører både E6 og rv. 2 ganske ofte, og på rv. 2 har vi slitt med lokale trasévalg i 20 år. Det ser ikke ut til at konflikten roer seg ned, så enkelte ganger er det faktisk nødvendig at noen skjærer igjennom og bare sier at der må veien gå. Jeg tror det ikke minst gjelder E6. Når statsråden sier at det fremdeles er et mål å ha kontinuerlig utbygging, oppfatter jeg det slik at nå har man fått redskapet for å opprettholde en kontinuerlig utbygging. Det er mange fordeler også ved kontinuerlig utbygging både ved å samordne jernbane og vei, for det blir kortere belastningstid når det gjelder utbyggingen. Så jeg ser på hele innstillingen som veldig bra og håper at den blir vedtatt i ettermiddag.




 Flere har ikke bedt om ordet til sak nr. 5.

(Votering, se side 649)





                    

  Under debatten er det satt frem tre forslag.
Det er 

forslag nr. 1, fra Trond Helleland
på vegne av Høyre, Kristelig Folkeparti
og Venstre

forslagene nr. 2 og 3, fra Arne Sortevik på vegne
av Fremskrittspartiet

Det voteres over forslag nr. 3, fra Fremskrittspartiet. Forslaget
lyder:

«Stortinget
ber Regjeringen parallelt med utbygging av E6 på strekningene
Gardermoen (Hovinmoen) – Dal og Skaberud – Kolomoen
utarbeide og legge fram for Stortinget en sak om hvordan samlet
planlegging, prosjektering og utbygging av korridoren Gardermoen – Otta
kan gjennomføres med sikte på raskere fremdrift,
lavere kostnad og samordning veg/bane.»

Votering:

Forslaget fra Fremskrittspartiet
ble med 72 mot 21 stemmer ikke bifalt.

(Voteringsutskrift kl. 19.16.09)

  Det voteres så over forslag nr. 1,
fra Høyre, Kristelig Folkeparti og
Venstre. Forslaget lyder:

«Stortinget
ber Regjeringen omarbeide planene for videre utbygging av E6 nordover
mot Otta slik at egnede strekninger søkes realisert
som OPS-prosjekt.»

Fremskrittspartiet
har varslet at de ønsker å støtte
dette forslaget subsidiært.

Votering:

Forslaget fra Høyre, Kristelig Folkeparti
og Venstre ble med 50 mot 43 stemmer ikke bifalt.

(Voteringsutskrift kl. 19.16.31)

  Forslag nr. 2, fra Fremskrittspartiet, lyder:

«Stortinget
samtykker i utbyggingen av E6 på strekningen Gardermoen
(Hovinmoen) – Dal og Skaberud – Kolomoen i Akershus
og Hedmark, og at utbyggingen skal gjennomføres med full
statlig finansiering som innarbeides i forbindelse
med Revidert nasjonalbudsjett 2008.»

Det voteres alternativt mellom dette
forslaget og innstillingen fra komiteen.

Komiteen hadde innstilt:

I

Stortinget samtykker i at bompengeselskapet
får løyve til å ta opp lån
og krevje inn bompengar til delvis bompengefinansiering av utbygginga
E6 på strekningane Hovinmoen – Dal og Skaberud – Kolomoen etter
vilkåra i St.prp. nr. 87 (2006-2007) og Innst. S. nr. 21
(2007-2008).

II

Samferdselsdepartementet får fullmakt
til å inngå avtale med bompengeselskapet og fastsetje
nærare reglar for finansieringsordninga.

Votering:

Ved alternativ votering mellom komiteens innstilling og
forslaget fra Fremskrittspartiet ble
innstillingen bifalt med 69 mot 21 stemmer.

(Voteringsutskrift kl. 19.16.55)


                    
                    

 Etter ønske fra transport- og kommunikasjonskomiteen vil presidenten foreslå at taletiden begrenses til 40 minutter og fordeles med inntil 5 minutter til hvert parti og inntil 5 minutter til statsråden.




Videre vil presidenten foreslå at det gis anledning til replikkordskifte på inntil fem replikker etter innlegg fra statsråden innenfor den fordelte taletid.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordfører for saken):

 Denne saken gjelder bygging av ny riksvei i Osterøy kommune i Hordaland, nærmere bestemt rv. 567 mellom Hauge og Lonevåg. Dette veiprosjektet vil gi ny riksvei fra Osterøybrua til kommunesenteret i Lonevåg. Anleggsarbeidet er planlagt startet høsten 2008 med åpning for trafikk i 2011.




En samlet komite sier ja til prosjektet, men er delt i synet på finansiering.




Komiteens medlemmer, med unntak av Fremskrittspartiet, slutter seg til forslaget om delvis bompengefinansiering. Fremskrittspartiet foreslår at utbyggingen skal skje ved statlig finansiering. Jeg tar herved opp Fremskrittspartiets forslag i innstillingen.




Av saken fremkommer det at bompengebidraget i en investering på 194 mill. kr – altså under 200 mill. kr – skal være 91 mill. kr, tilsvarende 47 pst. Det er jo til å undre seg over at bygging av et riksveianlegg til under 200 mill. kr i det hele tatt må finansieres med bompengehatten i hånden. Mange har vel fått med seg at Norges oljefond i utlandet nå har passert 2 000 mill. kr.




Bompengeregningen blir også her langt større enn fremvist. Når en spør, får en heldigvis ofte svar – slik også i denne saken. Når en spør – som Fremskrittspartiet har gjort – får en til svar at bilistene skal betale hele rentekostnaden for prosjektet, oppgitt til 33 mill. kr over nedbetalingsperioden. Når en spør, får en også til svar at ekstra innkrevingskostnader knyttet til dette bompengefinansierte prosjektet er beregnet til 7 mill. kr. På toppen av bompengeregningen kommer det altså en regning på 40 mill. kr. Det koster bilistene 40 mill. kr ekstra for å bidra med 91 mill. kr. Måler vi dette mot investeringskostnadene, utgjør bompengene 67 pst. og ikke 47 pst. Det er rådyrt å kjøpe vei på avbetaling!




Det er ikke rart at slike ekstraregninger ikke er tydelig omtalt når bompengeproposisjonene kommer til Stortinget. Hvem skal betale? Jeg siterer fra proposisjonen:







«Hovudregelen ved innkrevjing av bompengar er nytteprinsippet. Dei som betalar bompengar skal ha nytte av prosjektet.(…) Samanhengen mellom nytte og betaling blir dårlegare dess lengre borte frå bomstasjonen utbygginga skjer. Ei enkel nummerskiltregistrering frå juni 2007 viser at vel 50 pst. av trafikken som passerer bomstasjonen ved Osterøybrua, kjørte på dagens riksveg mellom Hauge og Lonevåg i løpet av perioden med registrering på 12 timar.»




Altså: 50 pst. av dem som kjører over broen og skal betale bompenger for det nye prosjektet, kommer til å bruke selve veien.




Det er grunn til å understreke at Osterøybrua, der innkrevingen skjer, er bygget som bompengeprosjekt og etappevis i tre etapper. Hver og en av dem er behandlet av og godkjent av et flertall i Stortinget.




Dette er et nytt prosjekt, et nytt prosjekt som henges på eksisterende bompengeinnkreving for et annet prosjekt. Det er et nytt eksempel på utvidet og kreativ bompengebruk godkjent av denne regjeringen. Fremskrittspartiet reagerer sterkt når en slik løsning velges.




Når bompenger blir innkrevd av alle som passerer broen, mens bare 50 pst. av dem som passerer broen, faktisk vil bruke den nye veien, er det et overtydelig og grovt brudd på nytteprinsippet – et nytteprinsipp som både Stortingets bompengepartier samlet oppgir at de føler seg bundet av, og som EU gjennom sitt bompengedirektiv legger stor vekt på.




Det «lokale initiativ» i denne saken er et flertallsvedtak i kommunestyret for bruk av bompenger. Innbyggerne er ikke spurt – ikke direkte. Men innbyggerne forsøker likevel å bli hørt.




Jeg har forstått det slik at denne saken blir innklaget for EFTAs overvåkingsorgan, ESA. Jeg kan legge til at Fremskrittspartiet mer enn gjerne bistår klagerne.




 Arne Sortevik har tatt opp det forslaget han refererte til.




 Dette er ein så viktig dag for Osterøy og Hordaland at statsråden bør seie nokre ord. Eg er glad for at fleirtalet i komiteen har slutta seg til forslaget om delvis bompengefinansiering av prosjektet Hauge–Lonevåg.




Prosjektet er ei utviding av eksisterande bompengeordning på Osterøy, som i utgangspunktet er eit ferjeavløysingsprosjekt. Den nye utbygginga omfattar om lag 3,3 km ny riksveg. Av dette er om lag 1,5 km tunnel. Ei bru på vel 90 m ved Lonevåg og nye tilknytingsvegar mot Revheim og Hjellvik inngår òg i prosjektet, i tillegg til korte strekningar med gang- og sykkelveg. Utbygginga vil gje gevinstar med omsyn til trafikktryggleik og gjere det enklare å kome til kommunesenteret for ein stor del av innbyggjarane. Utbetring av vegen er avgjerande for å effektivisere transporten for næringslivet og for industrietablering og industriutvikling på Osterøy. Dette syner seg i at industrilaget lokalt har vore ein pådrivar for saka og òg stilt opp med eigne økonomiske midlar.




Vegutbetringa vil avløyse riksveg med så smal vegbreidd at det mange stader ikkje er passering for to bilar, noko som skapar både trafikkfarlege situasjonar og høgare drivstofforbruk. Prosjektet er i så måte eit godt døme på den vegutbygginga Regjeringa vil prioritere høgare, både på stamveg og på andre riksvegar.




Det har vore ei trinnvis utbygging av vegnettet i tilknyting til Osterøybrua. Brua vart opna i 1997, og seinare er Tiråstunnelen og strekninga Rolland–Hauge bygd. Det er stilt spørsmål ved om ei slik trinnvis utbygging har ført til meirkostnader i forhold til kva ei samla utbygging i eitt prosjekt ville ha ført til. Då Osterøybrua vart bygd, ville det neppe vore mogleg å finansiere ei samla utbygging utan auka statlege midlar, noko som ville ført til at andre prosjekt ikkje ville ha vorte gjennomførte.




Det er lagt opp til delfinansiering med bompengar innafor bompengeperioden på 17 år, som vart lagt til grunn i St.prp. nr. 60 for 1999-2000 om bygging av Hannisdalslinja. Høgare trafikkvekst, om lag 6 pst. pr. år i gjennomsnitt frå 1998 til 2006, og lågare rentenivå gjer dette mogleg. Prosjektet inneber ei forlenging av bompengeperioden med berre to og eit halvt år, og då innafor den tidlegare vedtekne perioden på 17 år. Kostnadsoverslaget for prosjektet er 198 mill. 2007-kroner. I tillegg til bompengar omfattar finansieringsplanen både statlege midlar og lokale tilskot, som nemnt.




Som så ofte før markerer Framstegspartiet «reine hender» i ei bompengesak når ho kjem til Stortinget. Denne gongen har ikkje partiet røysta for bompengar lokalt heller, men eg tør minne om dei etter kvart mange sakene der partiet gjer nettopp det.




Det er derfor grunn til igjen å slå fast at med dagens budsjettrammer – som elles er vesentleg større enn i førre periode – er det ikkje reelle skilnader i partiet sin praksis med omsyn til bompengar. Det skal berre sjå slik ut.




Osterøy Bruselskap har gått over frå manuell innkrevjing til AutoPASS-systemet. Dei nye takstane er 50 kr for køyretøy t.o.m. 3 500 kg og 165 kr for køyretøy over 3 500 kg. Det er ikkje lagt til grunn justeringar eller endringar av desse takstane ved utviding av eksisterande bompengeprosjekt.




 Det blir replikkordskifte.




 Jeg skal la være å nevne at statsråden kommer fra et parti som heller ikke er noe særlig glad i bompenger. Jeg er også enig i statsrådens beskrivelse når det gjelder behovet for veien. Det er en gledens dag at de får bedre vei på Osterøy. Men finansieringen er jo bedrøvelig.




Det gir meg anledning til å spørre om hvor grensen går. Her er det altså slik – iallfall sett med statsrådens øyne – at 50 pst. bruker veien. Alle må betale. 50 pst. av betalerne bruker veien. Hvor går grensen for hva som er anstendig og akseptabelt for Regjeringen? Og når kommer forskriftene, som iallfall i noen grad kanskje kan begrense de mest kreative krumspringene når det gjelder bruk av bompengefinansiering?




 Som eg har sagt ei rekkje gonger i denne sal, er det dei lokale instansane som fremjar desse bompengeprosjekta. Denne saka har umåteleg stor oppslutning lokalt. Eg har hatt førespurnader frå næringsliv, industriforeining, ordførar – i fleire omgangar ein særs ivrig ordførar – og andre instansar i kommunen som har ynskt dette velkommen. Det er kanskje det viktigaste kriteriet for om bompengeprosjekt skal gjennomførast, meir enn både kostnaden på bompengeprosjektet og andre kriterium.




Så er det klart at nytteprinsippet står sentralt. Som det òg står i proposisjonen: Sjølv om teljinga viser 50 pst., er dette lokal trafikk, og ein legg til grunn at ein større del av bilane og brukarane enn dei 50 pst. vil ha nytte av denne vegstrekninga.




 Flere har ikke bedt om ordet til replikk.




Flere har ikke bedt om ordet til sak nr. 6.

(Votering, se side 649)





                    

  Under debatten har Arne Sortevik
satt frem et forslag på vegne av Fremskrittspartiet. Forslaget lyder:

«Stortinget
samtykker i bygging av rv. 567 Hauge- Lonevåg finansiert
med statlige bevilgninger på i alt 186 mill. kroner av
total finansieringsplan på 194 mill. kroner. Stortinget
ber Regjeringen sørge for at disse midlene forskotteres
straks og at bevilgningen dekkes inn ved salderingen av statsbudsjettet
for 2007.»

Det voteres alternativt mellom dette
forslaget og innstillingen fra komiteen.

Komiteen hadde innstilt:

I

Stortinget samtykker i at bompengeselskapet
får løyve til å ta opp lån
til å forskottere bygginga av rv. 567 Hauge-Lonevåg
og til å krevje inn bompengar til delfinansiering av
utbygginga i samsvar med vilkåra i St.prp. nr. 89 (2006-2007)
og Innst. S. nr. 22 (2007- 2008).

II

Samferdselsdepartementet får fullmakt
til å inngå tilleggsavtale
med bompengeselskapet og fastsette nærare reglar for finansieringsordninga.

Votering:

Ved alternativ votering mellom komiteens innstilling og
forslaget fra Fremskrittspartiet ble
innstillingen bifalt med 72 mot 21 stemmer.

(Voteringsutskrift kl. 19.17.27)


                    
                    

 Etter ønske fra næringskomiteen vil presidenten foreslå at taletiden blir begrenset til 40 minutter og fordeles med inntil 5 minutter til hvert parti og inntil 5 minutter til statsråden.




Videre vil presidenten foreslå at det blir gitt anledning til replikkordskifte på inntil fem replikker etter innlegg fra statsråden innenfor den fordelte taletid.




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




(ordfører for saken):

 Som saksordfører vil jeg benytte anledningen til å skryte litt av de representantene som har fremmet dette forslaget. Det er et grundig forslag, og det tar også opp en veldig viktig problemstilling, nemlig hva som vil være en fremtidsrettet jordbrukspolitikk.




Så langt i denne stortingsperioden har ikke næringskomiteen hatt anledning til å drøfte grundig hva som vil være en riktig og fremtidsrettet jordbrukspolitikk. Regjeringen har ikke benyttet anledningen til å legge frem noen sak for komiteen hvor dette spørsmålet reises.




Som det fremgår av dokumentet, var forrige gang Stortinget hadde muligheten til å drøfte en langtidsrettet fremtidig jordbrukspolitikk i forbindelse med behandlingen av St.meld. nr. 19 for 1999-2000 vårparten år 2000. Det er ganske lenge siden nå. Derfor hadde det vært viktig om vi nå kunne fått en stortingsmelding til våren som drøftet hva som skal være en riktig landbrukspolitikk. Jeg er derfor ganske sjokkert over at statsråden ikke vil legge frem en slik melding, og at han i sitt svarbrev til komiteen hevder at det ikke er behov for det, fordi det ikke har skjedd noen større endringer i landbruket siden våren 2000.




Alle som har fulgt med i norsk landbruk de siste årene, ser at det har vært store endringer. Fra år 2000 er det altså blitt ca. 20 000 færre bønder, nesten halvparten av melkebøndene har lagt ned. Det er stor usikkerhet ute i næringen om hva som kommer til å skje, både når det gjelder nasjonal landbrukspolitikk og hva internasjonale forhold vil medføre. Derfor er tidspunktet for å gjøre noe nå, og ikke om noen år, slik som Regjeringen kanskje legger opp til. Det er klart at EU presser på i forhold til norsk landbrukspolitikk, EU er lite fornøyd med det norske tollvernet på landbruksprodukter. Det er også nå betydelige prosesser i WTO. Det er mulig det ikke blir noen avtale i den forhandlingsrunden som er nå, men vi må forberede oss på at det kan skje.




Vi i Fremskrittspartiet mener at det er beklagelig at vi må å vente til et eventuelt forhandlingsresultat i WTO foreligger. Vi er kanskje det landet i verden som har best mulighet til å tilpasse landbrukspolitikken nå. Vi har store muligheter til å innrette virkemidler på et tidlig tidspunkt.




I saken ramser forslagsstillerne opp en rekke punkter som de mener bør drøftes i en stortingsmelding. Det er utviklingstrekk i jordbruket, internasjonal utvikling, forholdet til jordbruksavtalen, utviklingen innen stordrift og samdrift, kanaliseringspolitikken, markedsordningene, som det har vært stor debatt om også her i salen i denne perioden, det er skatt og avgift som virkemidler i landbrukspolitikken, forholdet til eiendomsrett og arealpolitikk og konkurranse- og forbrukerpolitikk.




I innstillingen har Fremskrittspartiet og Høyre stått sammen om å understreke viktigheten av at det blir fremmet en stortingsmelding. Venstre fremmet et forslag om at det bør fremmes en sak om konsekvensene av de internasjonale forhold og det som skjer med verdensmarkedsprisen på en del landbruksprodukter. Dette forslaget har Fremskrittspartiet og Høyre støttet. Det er beklagelig at regjeringspartiene ikke ser behovet for å støtte noen av disse forslagene.




Jeg tar opp forslagene, der Fremskrittspartiet står som medforslagsstiller.




 Representanten Hans Frode Kielland Asmyhr har tatt opp de forslagene han refererte til.




 Eg må nok seie etter førre talars innlegg at vi har litt forskjellige briller på, eller kanskje det er det at nokon har briller, og nokon har det ikkje.




Eg har ein heilt annan innfallsvinkel og stussar faktisk over det private forslaget dei fire Høgre-representantane har fremma. Eg forstår det nesten ikkje. Eg lurer på kva dei eigentleg ynskjer. Mange av dei problemstillingane som blir reiste, er alt førande i dagens landbrukspolitikk, og den stilte Høgre seg bak da dei sat i regjeringa Bondevik II: produksjon av trygg mat, jordbruk over heile landet, mattryggleik, sjølvforsyning, fokus på kulturlandskapet osv. Ein kan vel kort oppsummere ynska frå forslagsstillarane med at morgondagens landbrukspolitikk skal innehalde færre overføringar, færre reguleringar og friare arealdisponering, og at forhandlingsretten skal bort.




Regjeringspartia er ikkje einig i at dette er vegen å gå, snarare tvert imot. Ved å ha ei hand på forhandlingsretten i jordbruksoppgjeret kan ein leggje føringar for ein politikk inn i ei ny tid.




Det er ingen tvil om at jordbruket står overfor mange krav og store utfordringar, men har òg mange moglegheiter. Den situasjonen vi no ser på verdsmarknaden, med høge prisar og stor etterspørsel etter matvarer, gir den norske bonden både utfordringar og moglegheiter. I innstillinga har vi bedt Regjeringa om å komme med ein analyse av utviklinga i den globale matvaremarknaden, med ei oppsummering av moglege konsekvensar for norsk jordbrukspolitikk. Denne utgreiinga skal komme i stortingsproposisjonen om jordbruksoppgjeret våren 2008. Eg kan ikkje sjå at det er godt nok grunnlag for ein gjennomgang av heile landbrukspolitikken no.




Dagens landbrukspolitikk gir bøndene ein tryggleik som ligg i botnen for all produksjon. Han er rimeleg føreseieleg, og det er viktig for alle næringar, men kanskje spesielt for jordbruket. Dagens landbrukspolitikk inneber soneinndeling som sikrar landbruk i heile landet. Høgre går ein annan veg. I årets statsbudsjett ville dei kutte i inntektsoverføringane til bøndene med 30 000 kr pr. årsverk. Dette utgjer 18 pst. av inntektene. Reduksjonane i dei direkte overføringane til jordbruksnæringa i forslaget til statsbudsjett for neste år er på 1,5 milliardar kr. Og dette er vel berre dei fyrste stega. Skal tru om flukta frå yrket da ikkje ville akselerere? Eg trur ikkje ein treng vere store spåmannen for å vite det svaret.




I dag har vi ein underproduksjon av sau og storfe, ikkje fordi produksjonen har gått ned, men fordi vi et meir kjøtt. Stimuleringstiltak for å kunne dekkje vår eigen etterspørsel etter kjøtt, utan at bøndene driv eigen kannibalisme, kan raskt setjast i verk slik politikken no blir førd.




Tiltak for kulturlandskapspleie legg ein føringar for i jordbruksforhandlingane.




Vi får den nasjonale politikken denne regjeringa ynskjer, gjennom jordbruksavtala.




Alle ressursane gardsbruka har til rådigheit, bør i størst mogleg grad følgje garden. Dersom godbitane kan seljast ut stykkevis og delt, vil gardsbruket for framtidige generasjonar bli tappa. Bu- og driveplikta er viktig, konsesjonsloven det same. Matjord er ein knapp ressurs, og dette vil forsterke seg i framtida. Det er mange varsellamper som lyser her.




Høgre gir ikkje bonden store framtidsvyar med dette forslaget sitt, men det fortel mykje om forskjellig politisk oppfatning av verkelegheita. Arbeidarpartiet og dei andre regjeringspartia meiner dette forslaget går i heilt feil retning i høve til den politikken vi ynskjer å føre. Derfor avviser vi forslaget.




 De aller fleste av oss er vel så realistiske at vi forstår at framtidens jordbruk ikke kan bygges på nostalgi og gode minner fra barndommen.




Til Arbeiderpartiets representant vil jeg si at Høyre står for den samme landbrukspolitikk som vi alltid har gjort. Vi ønsker sterkt å modernisere landbruket.




I dag stilles det helt andre krav til bonden, og konkurransen både lokalt og globalt gjør seg stadig mer gjeldende. Til tross for at antallet bønder har gått radikalt ned, har produksjonen holdt seg på et relativt stabilt nivå. Vi har vært vitne til store endringer, og det har skjedd en omfattende teknisk utvikling innen jordbruket de siste 30 årene.




Samtidig som kompetansen hos bøndene har økt, opplever vi at bøndene inntektsmessig har kommet bak andre grupper i samfunnet. Og vi opplever at Regjeringen ikke vil erkjenne at politikken som føres, ikke møter landbrukets behov på en god måte.




Det er neppe tilfeldig at stortingsrepresentant Per Olaf Lundteigen fra Senterpartiet den 24. oktober i år rykket ut i Nationen og uttalte at «norsk landbruk er inne i sin verste krise på nesten 40 år». Da er vi tidsmessig omtrent tilbake til barndommen min og det jeg snakket om, nostalgi.




Høyre har stor fokusering på å legge til rette for god lønnsomhet i og rekruttering til jordbruket. Vi ønsker å legge til rette for å gjenreise heltidsbonden gjennom bl.a. å løse opp reguleringer og produksjonsbegrensninger.




Dessverre opplever vi stadig oftere at dårlig lønnsomhet i jordbruket fører til at mange gir opp og finner seg annet arbeid. Det er all grunn til å tro at med dagens politikk vil denne utviklingen fortsette også i de kommende år. Dagens politiske kurs er en utarmingsstrategi – der sistemann må slukke lyset etter seg.




Jordbruket er i kraftig omstilling, uten at norsk jordbrukspolitikk i særlig grad har fokusert på hvordan framtidens jordbruk skal se ut. Det er stor kontrast mellom Regjeringens mål om å opprettholde dagens bruksstruktur og tallenes tale.




Vi ser at fra 1996 til 2006 har antall bruk gått ned med om lag 35 pst., og antall årsverk har gått ned med mer enn 25 pst. Samtidig har antall samdriftsbruk gått opp fra 146 bruk i 1995 til 1 756 bruk i 2006. Til tross for denne negative utviklingen avviser landbruks- og matministeren forslaget fra Høyre om en jordbruksmelding.




Høyre mener at politikken må innrettes slik at melkeprodusentene får anledning til å foreta en omstilling på en god måte, både for dem som går ut av næringen, og for dem som investerer store beløp i framtidsrettet melkeproduksjon.




Høyre har merket seg at bønder som vil gå sammen i samdrifter, flere steder er nektet dette på grunn av for strenge begrensninger. Vi ønsker derfor gjennom en stortingsmelding å få en bred gjennomgang av jordbrukspolitikken for å gjøre næringen mer framtidsrettet og robust i forhold til utfordringene framover.




Høyre mener at det er behov for å lage et flatere system for støttesatser pr. produsert liter melk, slik at forskjellsbehandlingen mellom små og store bruk blir mindre enn i dag. Dette vil gi bedre rammevilkår for investeringer i framtidsrettede driftsformer, større bruk blir mer lønnsomme, og det blir mulig å gjenreise heltidsbonden.




Høyres distriktspolitiske utvalg konkluderte bl.a. med at taket på antall deltakere i samdrifter må fjernes, og at avstands- og volumbegrensningene må mykes opp. Det er den enkelte bonde, og ikke myndighetene, som er best skikket til å bestemme hvordan driften bør innrettes for å oppnå størst mulig avkastning på det enkelte bruk.




Det skjer også en internasjonal utvikling, som i stor grad vil påvirke utviklingen av norsk jordbrukspolitikk framover. Det har lenge pågått forhandlinger i Verdens Handelsorganisasjon uten at en har lyktes i å komme fram til en ny avtale om regulering av verdenshandelen med jordbruksprodukter.




En ny avtale i WTO vil påvirke norsk jordbrukspolitikk sterkt, bl.a. ved kutt i tollvernet. Det er derfor viktig at Norge er forberedt og ligger i forkant av denne utviklingen, slik at vi i god tid før en avtale trer i kraft, kan utvikle virkemidler som sikrer norsk landbruk i en ny konkurranseutsatt hverdag. Dette arbeidet må snart komme i gang, fordi det vil ta tid å endre virkemiddelapparatet.




Høyre mener at det er viktig med kortest mulig avstand mellom primærprodusent og forbruker. Vi ser en endring i forbrukermønsteret når det gjelder matvarer, og vi opplever en økt import av jordbruksvarer. Høyre mener at konkurranse- og forbrukerpolitikk er en viktig del av jordbrukspolitikken.




Samtidig mener vi at for å sikre en større oppslutning om norske jordbruksprodukter er det viktig at jordbruket har en forbrukervennlig politikk (presidenten klubber).




Jeg syns det er beklagelig at ikke regjeringspartiene deler vår oppfatning om at det trengs nytenkning, og at det må tenkes mer framtidsrettet i norsk jordbruk.




 Presidenten ber om at taletiden overholdes.




Landbruket er ryggraden i Bygde-Noreg. Eit aktivt landbruk er avgjerande for å sikra sysselsetjing og busetjing over heile landet. Landbruket er òg ein garantist for eit levande kulturlandskap. Difor må me leggja til rette for ein variert bruksstruktur som både tek omsyn til tradisjonelle familiebruk og gjev moglegheit for ulike samarbeidsformer.




Representantforslaget om ein framtidsretta jordbrukspolitikk legg til grunn målsetjingane om å ha eit sterkt landbruk som skal medverka til at me når målet om produksjon, matvaretryggleik, busetjing og gode kulturlandskap. Det er bra. Men når forslagstillarane vil ha ein full gjennomgang av norsk landbrukspolitikk gjennom ei ny stortingsmelding, er ikkje Kristeleg Folkeparti einig i det.




Òg på ei rekkje andre punkt er Kristeleg Folkeparti ueinig med forslagsstillarane.




Det er korrekt at det i den seinare tida har vore ein auke i verdsmarknadsprisane for ein del jordbruksvarer. Etterspørselen har auka frå land i sterk økonomisk vekst og på grunn av den globale befolkningsveksten. Men det er enno for tidleg å seia noko sikkert om kva langsiktige konsekvensar dette vil få for norsk landbruk. Me kan heller ikkje forskotera kva som vert resultatet av dei pågåande WTO-forhandlingane. Målet må no vera å få eit best mogleg resultat som sikrar omsynet til både norsk landbruk og norske eksportinteresser.




Kristeleg Folkeparti vil ikkje endra ordninga med jordbruksavtala. Dagens ordning har brei oppslutning hos næringa og er mindre byråkratisk enn den som me finn i EU.




Kristeleg Folkeparti kan heller ikkje sjå at det er nødvendig å endra marknadsordningane, eigedomsretten eller arealpolitikken.




Når det gjeld veksten i talet på samdrifter og anna samarbeid mellom bønder, er det positivt. Regjeringa bør leggja til rette for at denne utviklinga held fram. Det vil gje meir ordna arbeidsforhold, og det vil gje meir effektive nyinvesteringar. Samtidig er det viktig å streka under at rammevilkåra for distrikt og mindre bruk framleis må vera best moglege. Det er viktig å halda fast på prinsippa om inntektsutjamning både mellom distrikt og mellom bruk av ulik størrelse.




Eg er glad for at det er brei einigheit om at konkurranse- og forbrukarpolitikken er ein viktig del av jordbrukspolitikken.




Utvikling av nisjeprodukt basert på lokale mattradisjonar er ein viktig del av ein slik forbrukarretta politikk. Dette vil gje kundane noko som dei spør etter, og det kan auka inntektene til bøndene og på den måten vera eit viktig supplement i produksjonen.




Me kan heller ikkje i denne debatten koma utanom klimautfordringane. FN sitt klimapanel har slege fast at global oppvarming med all sannsynlegheit har si årsak i menneskeskapte CO

2

-utslepp. I verste fall kan ein tredjedel av jorda sine dyre- og planteartar verta utrydda og den globale landbruksproduksjonen betydeleg redusert.




Kristelig Folkeparti vil at Noreg skal vera eit føregangsland i miljøpolitikken. For at komande generasjonar skal få eit godt bumiljø, reine drikkevasskjelder og gode naturopplevingar, må omsynet til klima og miljø vera avgjerande for korleis me forvaltar jordressursane.




Den noverande landbrukspolitikken byggjer i store trekk på St.meld. nr. 19 for 1999-2000, Om norsk landbruk og matproduksjon. Kristeleg Folkeparti kan ikkje sjå at det har skjedd så store endringar i landbruket eller i rammevilkåra til næringa at det skulle vera nødvendig med ei ny stortingsmelding no. Me avviser difor forslaget frå forslagstillarane på dette punktet. Det kan likevel vera nyttig å få ei vurdering av moglege konsekvensar den internasjonale utviklinga kan gje for norsk landbruk. Kristeleg Folkeparti støttar difor forslaget frå regjeringspartia om at Regjeringa i samband med stortingsproposisjonen om jordbruksavtalen for 2008 kjem med ein analyse av utviklinga i den globale matvaremarknaden og moglege konsekvensar for norsk jordbrukspolitikk.




 Den reglementsmessige tiden for formiddagens møte er omme. Nytt møte settes kl. 18.




Behandlingen av sak nr. 7 fortsatte på kveldsmøtet.





                    
                    
                    

 Under debatten har Ågot Valle satt frem følgende forslag:







«I




I Stortingets vedtak 21. juni 1996 III om Stortingets lønnskommisjon gjøres følgende tilføyelse:




Som en hovedregel skal reguleringen av godtgjørelsene for stortingsrepresentantene og lønnen for statsråder og statsministeren følge ordinær lønnsutvikling i arbeidslivet, basert på den generelle lønnsutviklingen i kroner siste år. Dersom det foreligger særlige forhold som tilsier forslag om en avvikende regulering, skal dette begrunnes i kommisjonens innstilling til Stortinget.»




Det voteres alternativt mellom dette forslaget og innstillingen fra komiteen.

Presidentskapet hadde innstilt:


Stortinget samtykker i at følgende godtgjørelser fastsettes med virkning fra 1. oktober 2007:













Stortingsrepresentanter 




kr




  654 000




pr. år







Regjeringsmedlemmer




kr




  969 000




pr. år







Statsminister




kr




1 191 000




pr. år

Votering:

Ved alternativ votering mellom Presidentskapets innstilling og forslaget fra Ågot Valle ble innstillingen bifalt med 84 mot 9 stemmer.

(Voteringsutskrift kl. 19.13.15)




Votering i sak nr. 2




 Under debatten er det satt frem fem forslag. Det er










forslag nr. 1, fra Ulf Erik Knudsen på vegne av Fremskrittspartiet og Kristelig Folkeparti







forslagene nr. 2–4, fra Ulf Erik Knudsen på vegne av Fremskrittspartiet







forslag nr. 5, fra Trine Skei Grande på vegne av Venstre




Forslag nr. 5, fra Venstre, tas opp til votering. Forslaget lyder:







«Stortinget ber Regjeringen komme tilbake med sak til Stortinget om andre og mer tidsriktige måter å finansiere en allmennkringkaster på enn dagens lisens.»

Votering:

Forslaget fra Venstre ble med 85 mot 7 stemmer ikke bifalt.

(Voteringsutskrift kl. 19.13.55)




 Forslagene nr. 2–4, fra Fremskrittspartiet, tas opp til votering.




Forslag nr. 2 lyder:







«Stortinget ber Regjeringen fremme forslag om oppsplitting og nedsalg av NRK på en slik måte at virksom konkurranse oppnås og kulturpolitiske mål ivaretas.»




Forslag nr. 3 lyder:







«Stortinget ber Regjeringen fremme forslag om gradvis avvikling av ordningen med fjernsynslisens.»




Forslag nr. 4 lyder:







«Stortinget ber Regjeringen fremme sak om avvikling av medieeierskapsloven og Medietilsynets virksomhet på dette felt – med sikte på at disse problemstillinger skal reguleres og kontrolleres gjennom konkurranseloven og Konkurransetilsynet.»

Votering:

Forslagene fra Fremskrittspartiet ble med 72 mot 21 stemmer ikke bifalt.

(Voteringsutskrift kl. 19.14.15)




 Forslag nr. 1, fra Fremskrittspartiet og Kristelig Folkeparti, tas opp til votering. Forslaget lyder:







«Stortinget ber Regjeringen legge frem sak om at studenter som er oppført i Folkeregisteret med lik adresse som foreldre eller foresatte, kan fritas for NRK-lisens.»

Votering:

Forslaget fra Fremskrittspartiet og Kristelig Folkeparti ble med 66 mot 27 stemmer ikke bifalt.

(Voteringsutskrift kl. 19.14.38)

Komiteen hadde innstilt:


St.meld. nr. 30 (2006-2007) – om kringkasting i en digital fremtid – vedlegges protokollen.

Votering:

Komiteens innstilling ble enstemmig bifalt.




 I sak nr. 3 foreligger det ikke noe voteringstema.




Votering i sak nr. 4




 Under debatten har Anders Anundsen satt frem to forslag på vegne av Fremskrittspartiet.




Forslagene er under debatten omgjort til oversendelsesforslag. Forslag nr. 1 lyder i endret form:




«Det henstilles til Regjeringen å legge frem en helhetlig handlingsplan for å sikre bedre skoleledelse i grunnskoler og videregående skoler.»




Forslag nr. 2 lyder i endret form:







«Det henstilles til Regjeringen å vurdere om det er hensiktsmessig å innføre formalkompetansekrav i skoleledelse/ledelse for skoleledere.»




Presidenten foreslår at forslagene oversendes Regjeringen uten realitetsvotering. – Det anses vedtatt.

Komiteen hadde innstilt:


Stortinget ber Regjeringen foreta en bred gjennomgang av status på området og vurdering av behovet for nye tiltak og strategier for en bedre skoleledelse, som en del av stortingsmeldingen om kvalitet i grunnopplæringen. Stortinget ber om at de konkrete forslag som ligger i representantforslaget Dokument nr. 8:100 (2006-2007), blir nærmere drøftet og vurdert i denne sammenheng.

Votering:

Komiteens innstilling ble enstemmig bifalt.




Votering i sak nr. 5




 Under debatten er det satt frem tre forslag. Det er 










forslag nr. 1, fra Trond Helleland på vegne av Høyre, Kristelig Folkeparti og Venstre







forslagene nr. 2 og 3, fra Arne Sortevik på vegne av Fremskrittspartiet




Det voteres over forslag nr. 3, fra Fremskrittspartiet. Forslaget lyder:







«Stortinget ber Regjeringen parallelt med utbygging av E6 på strekningene Gardermoen (Hovinmoen) – Dal og Skaberud – Kolomoen utarbeide og legge fram for Stortinget en sak om hvordan samlet planlegging, prosjektering og utbygging av korridoren Gardermoen – Otta kan gjennomføres med sikte på raskere fremdrift, lavere kostnad og samordning veg/bane.»

Votering:

Forslaget fra Fremskrittspartiet ble med 72 mot 21 stemmer ikke bifalt.

(Voteringsutskrift kl. 19.16.09)




 Det voteres så over forslag nr. 1, fra Høyre, Kristelig Folkeparti og Venstre. Forslaget lyder:







«Stortinget ber Regjeringen omarbeide planene for videre utbygging av E6 nordover mot Otta slik at egnede strekninger søkes realisert som OPS-prosjekt.»




Fremskrittspartiet har varslet at de ønsker å støtte dette forslaget subsidiært.

Votering:

Forslaget fra Høyre, Kristelig Folkeparti og Venstre ble med 50 mot 43 stemmer ikke bifalt.

(Voteringsutskrift kl. 19.16.31)




 Forslag nr. 2, fra Fremskrittspartiet, lyder:







«Stortinget samtykker i utbyggingen av E6 på strekningen Gardermoen (Hovinmoen) – Dal og Skaberud – Kolomoen i Akershus og Hedmark, og at utbyggingen skal gjennomføres med full statlig finansiering som innarbeides i forbindelse med Revidert nasjonalbudsjett 2008.»




Det voteres alternativt mellom dette forslaget og innstillingen fra komiteen.

Komiteen hadde innstilt:


I




Stortinget samtykker i at bompengeselskapet får løyve til å ta opp lån og krevje inn bompengar til delvis bompengefinansiering av utbygginga E6 på strekningane Hovinmoen – Dal og Skaberud – Kolomoen etter vilkåra i St.prp. nr. 87 (2006-2007) og Innst. S. nr. 21 (2007-2008).




II




Samferdselsdepartementet får fullmakt til å inngå avtale med bompengeselskapet og fastsetje nærare reglar for finansieringsordninga.

Votering:

Ved alternativ votering mellom komiteens innstilling og forslaget fra Fremskrittspartiet ble innstillingen bifalt med 69 mot 21 stemmer.

(Voteringsutskrift kl. 19.16.55)




Votering i sak nr. 6




 Under debatten har Arne Sortevik satt frem et forslag på vegne av Fremskrittspartiet. Forslaget lyder:







«Stortinget samtykker i bygging av rv. 567 Hauge- Lonevåg finansiert med statlige bevilgninger på i alt 186 mill. kroner av total finansieringsplan på 194 mill. kroner. Stortinget ber Regjeringen sørge for at disse midlene forskotteres straks og at bevilgningen dekkes inn ved salderingen av statsbudsjettet for 2007.»




Det voteres alternativt mellom dette forslaget og innstillingen fra komiteen.

Komiteen hadde innstilt:


I




Stortinget samtykker i at bompengeselskapet får løyve til å ta opp lån til å forskottere bygginga av rv. 567 Hauge-Lonevåg og til å krevje inn bompengar til delfinansiering av utbygginga i samsvar med vilkåra i St.prp. nr. 89 (2006-2007) og Innst. S. nr. 22 (2007- 2008).




II




Samferdselsdepartementet får fullmakt til å inngå tilleggsavtale med bompengeselskapet og fastsette nærare reglar for finansieringsordninga.

Votering:

Ved alternativ votering mellom komiteens innstilling og forslaget fra Fremskrittspartiet ble innstillingen bifalt med 72 mot 21 stemmer.

(Voteringsutskrift kl. 19.17.27)




Votering i sak nr. 7




 Under debatten er det satt frem to forslag. Det er










forslag nr. 1, fra Hans Frode Kielland Asmyhr på vegne av Fremskrittspartiet, Høyre og Venstre







forslag nr. 2, fra Hans Frode Kielland Asmyhr på vegne av Fremskrittspartiet og Høyre




Det voteres over forslag nr. 1, fra Fremskrittspartiet, Høyre og Venstre. Forslaget lyder:







«Stortinget ber Regjeringen snarest, og senest våren 2008, fremme en egen sak om konsekvensene for norsk landbrukspolitikk i lys av en potensiell global matkrise, med produksjonsunderskudd og betydelig høyere priser på matvarer i verdensmarkedet.»

Votering:

Forslaget fra Fremskrittspartiet, Høyre og Venstre ble med 55 mot 37 stemmer ikke bifalt.

(Voteringsutskrift kl. 19.18.03)




 Forslag nr. 2, fra Fremskrittspartiet og Høyre, lyder:







«Stortinget ber Regjeringen legge frem en egen stortingsmelding om jordbrukspolitikk innen våren 2008.»




Det voteres alternativt mellom dette forslaget og innstillingen fra komiteen.

Komiteen hadde innstilt:


Dokument nr. 8:79 (2006-2007) – representantforslag fra stortingsrepresentantene Torbjørn Hansen, Petter Løvik, Gunnar Gundersen og Ivar Kristiansen om en fremtidsrettet jordbrukspolitikk – bifalles ikke.

Votering:

Ved alternativ votering mellom komiteens innstilling og forslaget fra Fremskrittspartiet og Høyre ble innstillingen bifalt med 61 mot 32 stemmer.

(Voteringsutskrift kl. 19.18.40)





                
                
                

Voteringen i en sak finnes i slutten av referatet for hver enkelt sak.


            


            

