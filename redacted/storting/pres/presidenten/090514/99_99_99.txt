 Eg rekna med at dei som ønskte ordet, ville ha teikna seg. Det var ikkje fleire
                  som stod på talarlista. Dermed er debatten i sak nr. 2 over. 

 (fra salen): Ja vel. 

 Etter ønske frå finanskomiteen vil presidenten gjere framlegg om at debatten om
                  perspektivmeldinga blir avgrensa til 1 time og 25 minutt, og at taletida blir
                  fordelt slik på gruppene: Arbeidarpartiet 30 minutt, Framstegspartiet 20 minutt,
                  Høgre 10 minutt, Sosialistisk Venstreparti 10 minutt, Kristeleg Folkeparti 5
                  minutt, Senterpartiet 5 minutt og Venstre 5 minutt. 

Vidare vil presidenten gjere framlegg om at det blir gitt høve til
                  replikkordskifte på inntil tre replikkar med svar etter innlegg av hovudtalarane
                  frå kvar partigruppe og tre replikkar med svar etter innlegg frå medlemer av
                  Regjeringa innanfor den fordelte taletida. 

Vidare gjer presidenten framlegg om at dei som måtte teikne seg på talarlista
                  utover den fordelte taletida, får ei taletid på inntil 3 minutt. 

Det er å sjå på som vedteke. 

 (leiar i komiteen og ordførar for saka): Hr. – eg heldt på å seie fylkesmann, men
                  eg får rette det til president! 

Internasjonalt står vi no oppe i den mest alvorlege økonomiske krisa på veldig
                  lang tid. Ingen kan vere sikker på kva tid situasjonen vil betre seg. Då er det
                  sjølvsagt krevjande å diskutere den langsiktige utviklinga, når vi ikkje veit kva
                  som vil skje det neste halvåret. Likevel er det viktig og nyttig, også i
                  krisetider, å heve blikket og analysere dei utfordringane vi står overfor. 

Få vil vere ueinige i at globaliseringa og veksten i den internasjonale handelen
                  har hatt mykje å seie for økonomisk vekst og betre levestandard i mange land.
                  Samtidig gjer tettare integrasjon oss meir sårbare for spenningar og uro i andre
                  land og på ulike marknader. Finanskrisa viser dette tydeleg. Den økonomiske
                  politikken som dei store landa fører, vil i stor grad påverke utviklinga i andre
                  nasjonar. Den siste erfaringa har vore udelt negativ. Auka internasjonal
                  konkurranse gir billegare produkt for forbrukarane. I sin tur kan det dessverre
                  føre til at svake grupper blir utnytta, og at lokal produksjon i fattige område
                  blir utkonkurrert. Det finst ikkje enkle løysingar på desse problema. Men
                  proteksjonisme og mindre internasjonalt samkvem meiner eg ikkje er vegen å gå. 

I innstillinga hevdar Framstegspartiet, Høgre, Kristeleg Folkeparti og Venstre at
                  Regjeringa hyllar marknaden og marknadsmekanismane. Det er ein lite treffande
                  observasjon. Arbeidarpartiet har aldri sett på frie marknader som eit mål i seg
                  sjølv. Marknadsmekanismane kan derimot vere eit effektivt verkemiddel til å nå dei
                  måla som vi set oss, anten det gjeld betre og meir meiningsfylte liv eller lågare
                  utslepp av klimagassar. Ofte vil det vere forhold som fører til at mekanismane
                  ikkje fungerer perfekt. Då er det absolutt nødvendig med politisk handling og
                  regulering. Eit aktuelt eksempel finn vi i den krisa som rammar store delar av
                  finansmarknaden internasjonalt. Ein lærdom som vi kan trekkje av finanskrisa, er
                  at desse marknadene må styrast. Dei kan ikkje ha fritt spelerom. For den politiske
                  høgresida har nok denne lærdommen vore smerteleg. 

Det norske samfunnet er karakterisert av omfattande fellesfinansierte
                  velferdsordningar og jamn inntektsfordeling. Likevel har vi dei seinare åra sett
                  ein tendens til at inntektsveksten har vore sterkast for grupper med særleg høge
                  inntekter. Det er grunn til å tru at hovudforklaringa er å finne i auke i den
                  registrerte kapitalinntekta til dei mest velståande. Denne tendensen må vi
                  motverke. 

Dei offentlege utgiftene har auka som del av verdiskapinga, og dei utgjer no 51
                  pst. av BNP for Fastlands-Noreg. Det var iallfall biletet for 2007. Med ein
                  gradvis auke i levealderen vil det etter kvart bli langt fleire personar som tek
                  imot aldersrelaterte stønader. Samtidig vil ressursbruken i helse- og
                  omsorgssektoren auke kraftig framover som følgje av at den eldste delen av
                  befolkninga vil auke mest. Dersom vi fører vidare dei gjeldande velferdsordningane
                  og det eksisterande skattenivået, vil vi etter kvart stå overfor eit aukande
                  inndekningsbehov i offentlege finansar. Ei utbygging og utvikling av offentlege
                  velferdsordningar i takt med høgare inntektsnivå elles i samfunnet er truleg
                  nødvendig for at vi skal greie å ta vare på den norske velferdsmodellen. Sjølv med
                  optimistiske prisanslag vil det oppstå finansieringsbehov som må dekkjast. 

Eg konstaterer at Framstegspartiet finn målet om å styrkje velferdsordningane
                  oppkonstruert. Regjeringa peiker nemleg på at det i framtida ikkje er mogleg å
                  oppretthalde noverande velferdsordningar utan tiltak som avgrensar offentlege
                  utgifter eller aukar inntektene. Dette er ein realitet og ei politisk utfordring
                  som kan møtast på fleire måtar. Eg tek klart avstand frå at målet er
                  oppkonstruert. Derimot er det eit vesentleg element i vidareutviklinga av både den
                  norske og den nordiske modellen. Løysinga til Framstegspartiet synest å vere
                  skattelette. Teorien er at dei dynamiske effektane er så kraftige at reduksjonen i
                  skattenivået blir oppheva, eller til og med aukar staten sine skatteinntekter på
                  sikt. 

Etter mitt syn står ikkje dette resonnementet til truande. Som argument viser
                  Framstegspartiet, Høgre og Venstre til at dei totale skatteinntektene har auka
                  vesentleg dei siste tre–fire åra sjølv om skattenivået fram til 2005 blei redusert
                  for å stimulere veksten. Eg minner om at denne perioden var prega av ein kraftig
                  oppgangskonjunktur både internasjonalt og her til lands. Auka skatteinntekter kom
                  først og fremst som følgje av den sterke aktivitetsveksten, ikkje på grunn av
                  skattelette under borgarleg styre her i landet. 

Den vedtekne pensjonsreforma er viktig, men vi veit ikkje sikkert kor mykje den
                  får å seie for arbeidstilbodet. I Noreg er den delen av befolkninga i yrkesaktiv
                  alder som tek imot helserelaterte ytingar, svært høg i internasjonal samanheng. Ei
                  sentral utfordring er å avgrense tidlegpensjonering og tidleg avgang frå
                  arbeidslivet gjennom dei helserelaterte trygdeordningane. Regelverket for desse
                  ordningane bør utformast slik at det løner seg å stå i arbeid. Det må motiverast
                  til yrkesaktivitet der det er mogleg. Arbeidsgivarane må sjå seg tente med å
                  sysselsetje personar med redusert arbeidsevne. 

Dei politiske vala vi tek i dag, vil utan tvil ha mykje å seie for utviklinga på
                  viktige område i tiåra framover. Dersom vi legg til grunn ein årleg vekst i
                  produktiviteten i arbeidslivet på 2 pst., noko som er realistisk, vil verdiskaping
                  og inntekt pr. innbyggjar bli meir enn dobla fram mot 2060. Ei slik utvikling vil
                  føre til ein vesentleg høgare materiell velstand enn vi no opplever. Samtidig
                  viser framskrivingane at vi står overfor store utfordringar knytte til berekrafta
                  i offentlege velferdsordningar og til miljøskadelege utslepp. 

Framskrivingar som Statistisk sentralbyrå har gjort, viser at den delen av
                  befolkninga som er over 67 år, vil bli dobla fram mot 2060. Dette vil ha store
                  økonomiske konsekvensar for utgiftene på statsbudsjettet dersom noverande
                  standardar skal følgjast. 

Perspektivmeldinga legg til grunn, rett nok på usikkert grunnlag, at oljeprisen
                  vil halde seg på eit historisk sett høgt nivå fram mot 2060. Høge inntekter frå
                  petroleumsverksemda vil truleg gi rask oppgang i fondskapitalen dei nærmaste åra.
                  Likevel vil dei økonomiske utfordringane for staten vere store. Det vil bli eit
                  aukande inndekkingsbehov i offentlege finansar. Arbeidarpartiet ser ikkje på
                  skattelette som nyttig eller aktuelt. Vi vil derimot framleis satse sterkt på
                  fellesskapsløysingane. Her skil vi oss klart frå høgresida i norsk politikk. I
                  innstillinga peiker dei mange gonger på skattelette som viktig verkemiddel i sitt
                  politiske arbeid. 

Då Stortinget for fire år sidan behandla den førre perspektivmeldinga, skreiv dei
                  noverande regjeringspartia ein fellesmerknad der det blei skissert eit alternativ
                  til den samfunnsutviklinga som regjeringa Bondevik ønskte seg. Ei rekkje
                  politikkområde blei omtalte. Dei noverande opposisjonspartia har ikkje makta eller
                  ønskt å gjere det same under behandlinga av den meldinga som vi no debatterer. 

Merknadene i innstillinga fortel mykje om det politiske landskapet. For det første
                  går det ei skiljelinje mellom Framstegspartiet og alle andre politiske parti. Mens
                  dei andre partia har samla seg om nokre felles vurderingar om viktige drivkrefter
                  og utfordringar, vel Framstegspartiet konsekvent å stå utanfor. Dette faktumet
                  taler sitt tydelege språk. Samtidig går det ei skiljelinje mellom Framstegspartiet
                  og Høgre på den eine sida og Høgre, Kristeleg Folkeparti og Venstre på den andre.
                  Berre nokre få plassar finn vi felles merknader frå opposisjonspartia. 

Journalist Kjetil Alstadheim har i Dagens Næringsliv for 8. mai gjort sine
                  observasjonar om innstillinga frå finanskomiteen. Han hevdar at opposisjonspartia
                  kunne ha gitt eit felles svar på den raud-grøne bodskapen om at valet handlar om
                  fellesskap eller skattelette: 

«Det ville det vært mulig å få frem hvis det fantes vilje. Men viljen finnes
                     ikke. Så den som leter etter spor av borgerlig samling i innstillingen, vil
                     mislykkes.» 

Det er essensen i bodskapen frå den politiske kommentatoren i Dagens Næringsliv. 

Eg har definitivt ikkje behov for å ta avstand frå Alstadheims observasjon. 

 Det blir replikkordskifte. 

 Representanten Sandal starta med å seie at det er viktig å unngå proteksjonisme i
                  den fasen vi er inne i no, og at det er viktig at verdshandelen fungerer mest
                  mogleg ope. Det er bra, og det er også Framstegspartiet einig i. Fri verdshandel,
                  fri marknadsøkonomi, har fått millionar ut av fattigdom både i Asia, Afrika og
                  Sør-Amerika, og det er den beste måten å få fattige ut av fattigdom på. 

Men så kjem representanten Sandal inn på at marknaden må regulerast. Eg veit ikkje
                  kva delar av marknaden ein skal regulere, men eg kunne gjerne tenkje meg å få
                  utdjupa litt nærmare: Korleis skal ein regulere marknaden? Kva delar av marknaden
                  er det som skal regulerast? Og korleis skal det gjennomførast utan at det går ut
                  over verdshandelen? 

 Det spørsmålet skal eg med stor glede svare på. 

Eg synest det er relativt sensasjonelt at representanten Hagesæter treng
                  rettleiing om kva det er i vår tid som viser at det er behov for regulering. Eg
                  meiner at det mest eklatante eksempel er dei enorme problema som den
                  internasjonale finanskrisa har påført oss. Det er no ei erkjenning sjølv i dei
                  meir konservative amerikanske miljøa av at det er nødvendig å regulere marknaden.
                  Det trudde eg faktisk òg ein erfaren parlamentarikar som Hagesæter, som
                  representerer Framstegspartiet, hadde innsett at det var behov for, både
                  internasjonalt og i vårt eige land. 

Mitt poeng var at den siste erfaringa har vist oss at dei som har trudd på dei
                  frie kreftene, som skal herje fritt i marknaden, har ei vanskeleg tid no. Det er
                  det klaraste eksempelet. Det er nødvendig å styre og regulere, m.a. slik som vi
                  har gjort her i landet. 

 Vi har hørt mye fra komitélederen om de utfordringene som ligger foran oss. Vi har
                  hørt mye om hvor galt det som opposisjonen mener i innstillingen, er, og vi har
                  hørt svært lite om Arbeiderpartiets egne løsninger, men med ett unntak. I
                  innstillingen skriver Arbeiderpartiet at de slutter seg til synet at «det truleg
                  finst eit stort effektiviseringspotensial innanfor offentleg sektor.» Det er et
                  viktig område. Sentralbanksjefen omtalte det i dag, han omtalte det i fjor. Det er
                  synd at Arbeiderpartiet og komitélederen har brukt fire år på å finne ut av at det
                  finnes et slikt potensial. Det har vært tre sterke år i norsk økonomi hvor man
                  kunne gjort noe med dette. 

Hva er grunnen til at man politisk har gått i helt motsatt retning når det gjelder
                  modernisering av offentlig sektor, når man mener at det finnes et betydelig
                  effektiviseringspotensial? 

 Eg meiner at representanten Flåtten kom i skade for å teikne eit bilete av mine og
                  Arbeidarpartiet sine oppfatningar som ikkje er dekkjande. 

Vi står fast ved at det er eit effektiviseringspotensial i offentleg sektor. Det
                  trur eg faktisk det er i statleg verksemd, eg trur det er det i fylkeskommunal
                  verksemd, og det er det nok òg i dei fleste kommunar. Så den målsetjinga held vi
                  fast ved. Men det er viktig å vere klar over at vi i den perioden vi har bak oss
                  no, har vore opptekne av å styrkje velferdstilbodet i kommunesektoren betydeleg
                  når det gjeld utbygging av barnehagar og tilbodet til dei eldre. Det har òg vore
                  nødvendig å styrkje velferdstilbodet innanfor sjukehussektoren. Dette har kosta
                  pengar. Vi har ikkje kunna gå laus på hardhendte barberingar som ville kollidere
                  med desse tunge velferdsoppgåvene. 

 I sitt innlegg var representanten Sandal innom en virkelig stor utfordring, nemlig
                  økningen i antall eldre, som vil kreve mer av tjenestetilbudet, ikke minst på
                  kommunenivå. 

Om behovet for økt offentlig innsats heter det i meldingen at man også må se på
                  brukerbetaling: 

«Økt innslag av brukerbetaling reduserer behovet for offentlig finansiering på
                     et gitt omfang av tjenestene. Brukerbetaling kan også medvirke til at
                     etterspørselen etter tjenester gir et bedre bilde av de underliggende behovene
                     enn dersom det er gratis eller nær gratis å benytte et tilbud.» 

Mitt spørsmål til representanten Sandal er: På hvilke områder mener representanten
                  Sandal at det er nødvendig å øke brukerbetalingene? 

 Spørsmålet er leiande – eg skal likevel svare på det. 

I innstillinga og òg i meldinga som Regjeringa la fram, er brukarbetaling
                  problematisert. Vi har brukarbetaling i ei viss utstrekning i dag, som
                  representanten Syversen er vel klar over. Det som er hovudsignalet frå
                  Arbeidarpartiet og regjeringspartia i innstillinga, er at vi er kritiske til å
                  auke omfanget av brukarbetaling fordi det kan kome til å ramme personar og grupper
                  i samfunnet som ikkje har økonomisk evne til å greie seg på ein god måte.
                  Hovudsvaret mitt er derfor at vi signaliserer at vi generelt ikkje vil auke
                  brukarbetalinga. Derfor har eg inga gruppe å spesifisere, slik som representanten
                  Syversen inviterte til. 

 Dermed er replikkordskiftet omme. 

 Aller først vil jeg bare gjøre oppmerksom på at Fremskrittspartiet senere kommer
                  til å ha et eget innlegg i salen som går på energi, miljø og klima. Så til dem som
                  skal angripe meg for at jeg ikke tar opp det: Det blir tatt opp senere. 

Jeg beklager å måtte si det, men perspektivmeldingen er åpenbart ikke et dokument
                  Regjeringen har valgt å bruke særlig mye tid på. Og det er synd, for korrekte
                  langsiktige økonomiske prognoser og demografisk utvikling er selve fundamentet for
                  politikken som må føres. 

Perspektivmeldingen beskriver en utvikling som står i sterk kontrast til den
                  politikken, og ikke minst retorikken, Regjeringen fører. Meldingen er
                  innledningsvis en hyllest til markedsøkonomien og den økte globale handelen.
                  Meldingen fremhever markedsøkonomiens evne til å skape materiell velstand, og
                  poengterer at den globale handelen har brakt millioner av mennesker ut av
                  fattigdom. Regjeringen skriver videre at internasjonal handel først og fremst har
                  vært en mulighet til å få mer igjen for egen innsats, og ikke er en trussel mot
                  sysselsetting og levestandard. Dette er Adam Smiths ord, og de står i grell
                  kontrast til finansministerens retorikk knyttet til den pågående finanskrisen,
                  hvor hun proklamerer kapitalismens undergang og markedsøkonomiens fallitt. 

Perspektivmeldingen er en god blanding av politiske innrømmelser, selvmotsigelser,
                  paradokser og urealistiske fremskrivninger. Den gir en presis beskrivelse av
                  fortiden, men er en svært mangelfull analyse av samfunnsutviklingen fremover. 

Perspektivmeldingens hovedmål skal være å presentere sentrale analyser som
                  grunnlag for den økonomiske politikken fremover. Meldingens analyser strekker seg
                  frem til år 2060. Hensikten er å peke på noen langsiktige utfordringer og de
                  valgmulighetene vi har. 

Av meldingen fremgår det at Regjeringens visjon er å kunne overlate til neste
                  generasjon «noe mer verdifullt» enn det vår generasjon overtok. En noe kryptisk
                  ambisjon, med andre ord. Hovedmålene er ifølge Regjeringen arbeid til alle,
                  bærekraftig utvikling, en mer «rettferdig fordeling» og styrking av
                  velferdsordningene. Man har med andre ord tatt fire slagord fra tidligere
                  valgkamper og forsøkt å omsette disse i praktisk politikk. Regjeringen har
                  dessverre ikke lyktes særlig godt. 

Perspektivmeldingen åpenbarer store utfordringer for Norge de kommende årene. Til
                  tross for Regjeringens påstander om at norsk økonomi preges av høy yrkesdeltaking
                  og god omstillingsevne, nevner Regjeringen i neste åndedrag utfordringer som slår
                  de samme påstandene i hjel, og som ikke minst gjør Regjeringens hovedmål svært
                  vanskelig å oppnå. 

I perspektivmeldingen fremkommer det en rekke analyser som viser at dagens
                  økonomiske politikk ikke er bærekraftig. Innledningsvis på side 8 heter det: 

«Langsiktige framskrivinger viser at det er behov for tiltak som begrenser
                     offentlige utgifter eller som øker inntektene framover, selv om kvaliteten og
                     omfanget på offentlige tjenester ikke skulle heves utover dagens nivå». 

Det betyr med andre ord at Regjeringen over tid vil bli tvunget til å redusere
                  offentlige utgifter eller øke skattetrykket for å kunne oppnå det samme
                  velferdstilbudet som i dag, og hovedmålet om en styrking av velferdsordningene
                  synes fjernt. Når dette samtidig kombineres med analysen på samme side 8 om at
                  «mulighetene for en generell økning av et allerede høyt skattenivå er begrenset»,
                  føyer det seg inn i rekken av meldingens inkonsekvenser. 

Fremskrittspartiet deler Regjeringens oppfatning om at norsk skattenivå er høyt,
                  men det står i rak motsetning til finansministerens tidligere påstander om at
                  Norge har et moderat skattenivå, og at utfordringene innenfor velferdssektoren vil
                  kunne bety økte skatter i fremtiden. Det henger faktisk ikke sammen. 

Perspektivmeldingen sier videre at høy arbeidsinnsats er viktig for fremtidens
                  velferd. Videre heter det: 

«Vi må innrette oss slik at de som har arbeidsevne anser økt innsats i det
                     betalte arbeidsliv som den mest naturlige måten å øke egen levestandard på».
                  

Nærmere en innrømmelse av at dagens politikk gjør det for enkelt å leve på
                  offentlige overføringer, er det vanskelig å komme. Kanskje vel så interessant er
                  ordbruken Regjeringen velger å benytte. Her skal det åpenbart ikke stilles noen
                  krav. Det kan nesten virke som om Regjeringen forutsetter at en annen regjering
                  skal overta og løse utfordringene. Fremskrittspartiet stiller seg til disposisjon! 

Ingen er uenig i at arbeid til alle skal være en selvfølgelig politisk målsetting.
                  Det skulle tatt seg ut om noen lanserte slagordet «arbeid til halvparten». Det
                  beste målebarometeret for å finne ut om den regjerende politikken faktisk nærmer
                  seg målet om arbeid til alle, er å gå inn i statistikken. 

Norge har en lav registrert arbeidsledighet, ja faktisk blant de laveste i Europa.
                  Det er i utgangspunktet bra. Samtidig har Norge prosentvis et av de høyeste antall
                  mennesker som lever på trygd eller andre offentlige overføringer. Totalt utgjør
                  dette ca. 630 000 mennesker eller ca. 25 pst. av samtlige i yrkesaktiv alder,
                  mellom 18 og 65 år. Under den rød-grønne regjeringen har dette tallet vært økende,
                  og det til tross for de gode økonomiske tidene vi har lagt bak oss. Denne
                  utviklingen har kommet til tross for at norske arbeidstakere har fått stadig
                  tryggere og sikrere arbeidsplasser, bedre tilrettelagte arbeidsstasjoner, lengre
                  ferier, bedre permisjonsordninger og kortere arbeidstid. 

Det hadde faktisk vært langt å foretrekke dersom mange av dem som i dag figurerer
                  i statistikken over trygdemottakere, heller hadde stått i statistikken over
                  arbeidsledige og derved hadde vært aktivt søkende etter arbeid. Men det hadde
                  selvfølgelig ødelagt statsministerens valgkampretorikk om at Norge skal være det
                  land i Europa som har færrest arbeidsledige. 

Fra tidligere vet vi at Regjeringen har fjernet fengselskøene ved å løslate fanger
                  før idømt straff er ferdigsonet, og således kan man i hvert fall konkludere med at
                  Regjeringens bruk av tall og statistikk er konsekvent. 

Jeg innrømmer gjerne at det ikke finnes noen enkle løsninger på utfordringene
                  knyttet til forholdet mellom trygd og arbeid. Men at utfordringen er en av
                  samfunnets mest sentrale, er hevet over enhver tvil. Muligens kan norsk økonomi
                  fortsette å bære de økonomiske belastningene slike trygdeutbetalinger
                  representerer. Langt mer alvorlig er det at vi er i ferd med å få et
                  totredjedelssamfunn, hvor den siste tredjedelen er permanent utenfor arbeidslivet.
                  Perspektivmeldingen skal gi analyser frem til år 2060. Da er det bekymringsfullt
                  at Regjeringen nærmest overser denne utviklingen. 

Skal arbeid til alle bli en realitet, er det åpenbart at vi politikere kollektivt
                  må være villige til å tenke nytt. Arbeid til alle er noe helt annet enn penger til
                  alle. Arbeid gir verdighet og gir livet en viktig dimensjon, og ingen
                  velferdsordninger kan noen gang erstatte dette. Arbeid gir selvtillit og følelse
                  av mestring. Arbeid er en manifestasjon på at andre har behov for noe du kan bidra
                  med. 

Men for å kunne realisere en målsetting om arbeid til alle er det flere forhold
                  som må på plass. I dagens rivende teknologiske utvikling er vi helt avhengig av
                  kompetente og kunnskapsrike arbeidstakere. For å få dette til må vi gjenskape et
                  utdanningssystem som stiller krav til den enkelte, og som samtidig belønner dem
                  som er villige til å tilegne seg kunnskap. Kunnskap kommer ikke av seg selv.
                  Kunnskap tilegnes gjennom hardt arbeid, og det igjen krever klasserom uten støy. 

Ønsker vi kunnskapsrike elever, må vi også skape en kunnskapstørst hos elevene.
                  For å få dette til må vi tydeliggjøre for elevene at det er en klar sammenheng
                  mellom gode skoleresultater og senere yrkeskarriere. Skolen skal ikke være et
                  oppholdssted, men en læringsarena som stimulerer til nysgjerrighet og
                  intellektuell aktivitet. 

Skal elevene lære mer, trenger vi imidlertid flere og enda dyktigere pedagoger i
                  skolen. Vi må derfor gi lærerne mulighet til å øke sin kompetanse og evne til å
                  formidle denne. Fremskrittspartiet mener derfor at innføring av en femårig
                  lærerutdanning og økte opptakskrav til lærerutdanningen vil heve lærernes
                  kompetanse og ikke minst status. Videre bør det innføres prestasjonsbaserte
                  lønninger for lærere, slik OECD anbefaler, noe som vil være en god stimulans for
                  den enkelte lærer, samtidig som det vil føre til at færre lærere forsvinner ut av
                  skoleverket. 

En revitalisert grunnskoleutdanning med kunnskapstørste elever og motiverte lærere
                  vil legge grunnlaget for en hardt tiltrengt giv innenfor høyere utdanning og
                  forskning. Fremskrittspartiet ønsker derfor en kraftig styrking av satsingen på
                  kunnskap og forskning i hele samfunnet. Dersom vi for alvor ønsker å legge
                  grunnlaget for arbeid til alle, og ikke bare snakke det, må både relevant
                  grunnforskning og næringsrettet forskning styrkes betraktelig. Samtidig må vi
                  gjennom de årlige budsjettene gi skatteincentiver til bedriftene, slik at disse
                  finner det formålstjenlig å prioritere teknologiutvikling fremfor kortsiktig salg
                  og fortjeneste. Et skritt i en slik retning vil bl.a. være å fjerne den særnorske
                  formuesskatten, som tapper bedriftene for egenkapital. 

For å kunne skape arbeidsplasser trenger vi bedriftseiere og arbeidsgivere, vi
                  trenger privat kapital, og vi trenger incentivsystemer som belønner mennesker som
                  tar risiko og er innovative. Vi trenger incentivsystemer som i sterkere grad
                  belønner mennesker som bidrar med sin arbeidskraft. Med andre ord: Vi trenger
                  incentiver som stimulerer til verdiskaping og økonomisk vekst. 

Et vesentlig bidrag for å skape denne veksten vil være å gi skattestimulanser for
                  å øke arbeidstilbudet. Skattereduksjoner har en dynamisk effekt samtidig som det
                  gir et klart signal til den enkelte arbeidstaker om at myndighetene verdsetter
                  bidraget den enkelte gir til samfunnets verdiskaping. 

I sitt svar på et av Fremskrittspartiets skriftlige spørsmål i saken sier
                  finansministeren følgende: 

«Endringer i skatte- og pensjonssystemer som øker den økonomiske gevinsten for
                     den enkelte ved å arbeide, er viktige for å motivere til arbeid.» 

Dette vil være tiltak som vil motivere folk, slik at de «velger arbeid framfor
                  trygd»! 

Ja, dersom dette er ministerens overbevisning, hva er det hun da nøler etter? 

Perspektivmeldingen baserer seg naturlig nok på en rekke statistiske prognoser og
                  befolkningsfremskrivninger som får konsekvenser for Norges finanspolitiske
                  handlingsrom i fremtiden. Dette gjelder bl.a. forventet levealder og innvandring.
                  En generell konklusjon er at andelen eldre i befolkningen vil øke. Dette vil
                  innebære økte pensjonskostnader og økte utgifter til helse- og omsorgstjenester.
                  Dette kombinert med befolkningens forventninger om standardforbedringer vil
                  innebære at private løsninger vil presse seg frem. 

Analysen som foretas med hensyn til de demografiske utfordringene knyttet til
                  befolkningsfremskrivningen, er svært mangelfull. Til tross for at Regjeringen i
                  alle andre sammenhenger velger å skille mellom såkalte arbeidsinnvandrere og andre
                  innvandrere – som jeg da antar ikke skal arbeide – velger Regjeringen denne gangen
                  å behandle alle innvandrere under ett. Dette gjøres åpenbart helt bevisst, slik at
                  velferdskostnadene knyttet til innvandring fra visse land ikke kan identifiseres,
                  men tvert imot kompenseres mot arbeidsinnvandrernes netto bidrag til fellesskapet. 

I perspektivmeldingen presenteres tre alternative scenarioer for den fremtidige
                  innvandringen til Norge. Av uforklarlige årsaker slår meldingen fast at økningen i
                  antall innvandrere som vi har opplevd de siste 30 årene, vil avsluttes i
                  inneværende år – i valgåret 2009 – og at innvandringen til Norge vil være halvert
                  innen 2020. Siden Regjeringen velger å likestille innvandring fra vestlige og
                  ikke-vestlige land, er det nærliggende å tro at nedgangen i antall innvandrere
                  forklares ut fra finanskrisens konsekvenser for det norske arbeidsmarkedet, og at
                  Norge i 2010 vil få færre arbeidsinnvandrere fra land i EØS-området. Dette finnes
                  det ikke noe som helst grunnlag for å hevde. All statistikk og empiri viser at
                  innvandringen til Norge er eksponentiell. Dette gjelder i særlig grad innvandring
                  fra land i Asia og Afrika, noe som bl.a. skyldes Norges liberale
                  innvandringspolitikk. 

Statistisk sentralbyrå la i forrige uke frem de reelle tallene for innvandring til
                  Norge i 2008. De viste en rekordhøy innvandring på 67 000 personer, 5 000 flere
                  enn i rekordåret 2007. Prognosene for 2009 viser samme tendens. At Regjeringen
                  samtidig fremmer et dokument der det hevdes at innvandringen til Norge i 2009 vil
                  være 40 000 personer, og at den samtidig vil halveres til 20 000 personer frem til
                  2020, er rett og slett å føre det norske folk bak lyset. 

Statistisk sentralbyrå har beregnet at kostnadene knyttet til innvandring fra
                  ikke-vestlige land er langt høyere enn inntektene innvandringen genererer, og
                  nettokostnadene er spesielt høye for innvandrere som kommer fra landene Norge
                  mottar flest innvandrere fra. 

Spesielt bekymringsfullt er det at heller ikke annengenerasjons innvandrere øker
                  sin yrkesdeltakelse i særlig grad – dette samtidig som mottak av trygder og bruk
                  av sosiale ordninger er omfattende. 

Det er oppsiktsvekkende at slik avgjørende informasjon utelates i en melding som
                  skal analysere de langsiktige utfordringene og valgmulighetene for norsk økonomi.
                  Regjeringens forsøk på å feie de demografiske og økonomiske realitetene under
                  teppet, gjør perspektivmeldingen mindre relevant og tapper Regjeringen for
                  troverdighet. 

Avslutningsvis vil jeg melde at Fremskrittspartiet støtter de to forslagene som er
                  fremmet av Høyre og Venstre i innstillingen. 

 Det blir replikkordskifte. 

 Fremskrittspartiet er opptatt av å skille mellom arbeidsinnvandring og innvandring
                  for øvrig – noe som også kom tydelig fram i innlegget til representanten
                  Tybring-Gjedde nå – og at vi skal få fram de reelle kostnadene og virkningene av
                  innvandring. Det vises da til beregninger foretatt av professor Kjetil
                  Storsletten, som viser at innvandrernes bidrag til norsk økonomi er negativ. Slik
                  som finansieringsbidraget er beregnet av Storsletten, vil imidlertid også en
                  gjennomsnittsnordmann ha et negativt bidrag til offentlige finanser. Dette skyldes
                  at vi i utgangspunktet mottar mer tjenester og overføringer fra det offentlige enn
                  vi betaler i skatter og avgifter. Mellomlegget tar vi som kjent fra
                  oljeinntektene. Hva foreslår representanten Tybring-Gjedde at vi skal gjøre med
                  dette, for det er på en måte ikke like lett å kvitte seg med en
                  gjennomsnittsnordmann? 

 Til representanten Sund: Det er ingen tvil om at innvandrere fra ikke-vestlige
                  land innebærer en høyere kostnad enn etniske gjennomsnittsnordmenn. Hvis
                  representanten Sund tviler på det, hvis hun tviler på statistikken, kan hun
                  undersøke hva utgiftene er til trygder, sosiale ordninger, til krisesentre, til
                  barnevern. Med sin erfaring fra kommunene vet hun utmerket vel hvem som medfører
                  mest slitasje på de offentlige tjenestene i dette landet. Innvandrere, særlig fra
                  ikke-vestlige land, er overrepresentert på absolutt alle områder. Derfor er det
                  helt nødvendig at man begrenser den ikke-vestlige innvandringen slik at man får
                  disse utgiftene ned. I denne perspektivmeldingen må man i hvert fall beskrive
                  realiteten, og ikke late som det ikke skjer i det hele tatt. Det mest sannsynlige
                  antall innvandrere i 2020 er nærmere 100 000 enn de 20 000 som Regjeringen anslår,
                  og da får vi virkelig utfordringer for velferdssamfunnet. 

 Vi er kjent med at skatteparadis er et godt sted å stikke unna uærlig tjente
                  penger, og den rød-grønne regjeringen har gjort mye for å bekjempe denne formen
                  for økonomisk kriminalitet, bl.a. ved å arbeide for å åpne opp skatteparadisene. 

Fremskrittspartiets Gjermund Hagesæter mener imidlertid: 

«Skatteparadiser skaper en sunn skattekonkurranse (…) Vi burde derfor heller
                     hylle skatteparadisene.» 

Dette uttaler han til Aftenposten i februar 2008. 

Perspektivmeldingen dreier seg om å løfte blikket litt og se hva slags
                  regjeringsalternativer vi kan stå overfor, og selv om det spriker mye i
                  perspektivmeldingen, er det vel heller ikke utenkelig at Fremskrittspartiet kan
                  bli del av en regjering. Da kunne det være interessant å vite om Gjermund
                  Hagesæters kommentar til Aftenposten fortsatt er Fremskrittspartiets politikk. Har
                  f.eks. Fremskrittspartiet, dersom de kommer i regjering, tenkt å legge dødt det
                  arbeidet som Regjeringen har satt i gang mot skjulte formuer i skatteparadisene?
               

 Skattekonkurranse er sunt. Økonomisk kriminalitet er kriminalitet og skal
                  bekjempes. Det er mitt svar. 

 Det er på mange måter avklarende å høre på representanten Tybring-Gjedde.
                  Fremskrittspartiet er bygd på sjølregulerende markedsøkonomi, dynamisk
                  skattepolitikk og minst mulig offentlig innblanding i økonomien. Men nå er det
                  også arbeid til alle. Arbeid er ikke vanskelig å finne, men inntekt for sitt
                  arbeid, som lønnsmottaker eller sjølstendig næringsdrivende, for å kunne betale
                  norsk kostnadsnivå, er noe annet. 

Fremskrittspartiet er mot landsomfattende tariffavtaler, mot samvirkemessig
                  omsetning innenfor primærnæringene som balanserer kjøper og selgers interesser –
                  en systematisk politikk som innebærer større forskjeller. Fremskrittspartiets
                  arbeid til alle betyr derfor gjennom lavere inntekter, lønn, for dem som har liten
                  makt i arbeids- og næringslivet, enda mindre jambyrdighet i økonomiske forhold i
                  Norge – altså Forskjells-Norge. 

 Det hørtes mer ut som en slags appell enn en replikk eller et spørsmål.
                  Fremskrittspartiet mener at folk skal få betalt etter hva de produserer, og vi
                  mener at det kan være forskjellig. Selv om man er innenfor samme bransje, kan én
                  bedrift, f.eks. en møbelprodusent, være fremtidsrettet, produsere og tjene penger.
                  En annen møbelprodusent er kanskje ikke like fremsynt og tjener ikke penger. Vi
                  mener ikke nødvendigvis at alle arbeiderne i begge de bedriftene fortjener samme
                  lønn, slik som representanten Lundteigen mener. Vi mener at man skal få lønn etter
                  innsats og lønn etter det man produserer, og siden vi lever i en markedsøkonomi,
                  vil markedet belønne dem som faktisk produserer den varen man har behov for – og
                  så skal vi ta vare på dem som eventuelt skulle falle utenfor et slikt system. Det
                  mener Fremskrittspartiet. Om man tror at man kan vedta her i Stortinget at alle
                  skal ha lik lønn gjennom en generell lønnsvekst, burde jo representanten
                  Lundteigen gå inn for at alle skal ha lik lønn helt uavhengig av bransje – det
                  hadde vært rettferdig det. Helt likt – helt rettferdig. 

 Replikkordskiftet er slutt. 

 Perspektivmeldingen gir et godt grunnlag for å diskutere de langsiktige
                  utfordringene. Jeg vil konsentrere meg om de to hovedutfordringene som også
                  trekkes opp i perspektivmeldingen. 

Den første knytter seg til hvordan vi skal finansiere velferdssamfunnet etter 2020
                  når oljeinntektene går ned og utgiftene til pensjon, helse og omsorg går kraftig
                  opp. Som det påpekes i perspektivmeldingen, vil vi frem mot år 2060 få nær en
                  fordobling av antall personer over 67 år. Det vil gi oss noen helt særegne
                  utfordringer. 

Den andre hovedutfordringen – hvordan vi skal begrense den globale
                  temperaturøkningen til to grader – vil kreve at de globale klimagassutslippene går
                  ned etter 2015 og halveres frem mot 2050. Det vil innebære behov for et
                  kvantesprang i miljøpolitikken i den kommende tiårsperioden. 

Mens vi behandler denne perspektivmeldingen, rammes både Norge og resten av verden
                  av finanskrisen. Det er vel ikke å overdrive å si at vi i tillegg også må håndtere
                  en miljøkrise. Paradoksalt nok kan de to krisene vi befinner oss i – miljøkrisen
                  og finanskrisen – være det som kan utløse en nødvendig politikkomlegging som kan
                  gi oss et bedre og mer bærekraftig fundament for velferdssamfunnet vårt. I
                  miljøpolitikken er det et påfallende sprik mellom den politiske erkjennelsen av de
                  ganske dramatiske konsekvensene som vil komme i kjølvannet av global oppvarming,
                  og de mål og virkemidler som iverksettes, både nasjonalt og internasjonalt.
                  Fortsatt preges miljøpolitikken langt på vei av en vente-og-se-holdning. Selv om
                  vi i Norge iverksetter konkrete tiltak, og andre land iverksetter konkrete tiltak,
                  er det på ingen måte tilstrekkelig – eller i nærheten av å være tilstrekkelig –
                  til å håndtere de ganske dramatiske konsekvensene vi kan stå overfor. 

Nå skal ikke jeg gå den debatten som ble ført her tidligere i dag, i næringen. Men
                  også den var preget av mye retorikk og beskrivelse av dramatiske konsekvenser og
                  mindre av hvilke politikkomlegginger som er nødvendige. Jeg vil begrense meg til å
                  peke på tre. 

Det ene er behovet for mer fornybar energi, behovet for nye og mer kraftfulle
                  virkemidler for å få utløst mer fornybar energi i Norge. 

Det andre er betydningen av å satse langt mer på forskning og utvikling. Når man
                  ser på TV-reklamer – nå er det vel ikke så mange av dem i disse dager, men hvis vi
                  går et år tilbake – er det et paradoks at Toyota kunne annonsere med at de brukte
                  opptil 20 milliarder kr årlig for å bringe frem en miljøvennlig bil, mens vi i
                  Norge ofte krangler om vi skal bevilge 100 mill. kr eller 200 mill. kr til ulike
                  forskningsprosjekter. Når Toyota likevel har valgt å gjøre dette, er det fordi de
                  erkjenner at skal de lykkes i konkurranse i fremtiden, må de produsere biler som
                  folk vil ha. Det forventes at politikerne vil stille strengere krav, og det
                  forventes at forbrukerne vil etterspørre mer miljøvennlige biler. 

Det tredje er at vi må få virkemidler som i enda større grad spiller med markedet
                  og ikke mot markedet. Det gjelder både privatpersoner og bedrifter. Privatpersoner
                  skal ikke bare finne det mer gunstig å velge kollektivt, men også mer gunstig å
                  kjøpe mer miljøvennlige biler. 

Jeg mener at den aller viktigste utfordringen er å motivere og stimulere
                  bedriftene til å produsere produkter som gir lavere klimagassutslipp, og at det
                  også brukes emballasje som gjennom sin produksjon innebærer lavere
                  klimagassutslipp. Vi vil først lykkes når bedriftene ser at de som vil lykkes i
                  konkurranse og som vil tjene penger i fremtiden, er de som produserer de mest
                  miljøvennlige produktene. Jeg er ikke redd dersom Norge går noen skritt foran i
                  den utviklingen. Jeg tror snarere det vil bidra til at Norge vil få
                  konkurransefortrinn og tryggere og mer bærekraftige arbeidsplasser. 

En annen problemstilling knytter seg til hvordan vi skal bruke det økonomiske
                  handlingsrommet vi har frem mot 2020, slik at vi kan sikre velferden etter år
                  2020. Vi er heldige som har en stor olje- og gassformue i Norge – jeg vil
                  understreke at det er en olje- og gass

formue

. Jeg mener
                  at det ikke er likegyldig hvordan vi bruker oljepenger sammenlignet med hvordan vi
                  bruker andre skatteinntekter til staten. Mens andre skatteinntekter kommer fra
                  arbeid og forbruk, kommer oljeinntektene fra en formue. Derfor mener jeg at det er
                  helt avgjørende at vi har større ambisjoner for hvordan vi bruker de pengene, enn
                  for hvordan vi bruker andre skattepenger. 

Da den såkalte handlingsregelen ble vedtatt, var man enige om at pengene skulle
                  brukes til å satse på forskning og utvikling, på samferdsel, infrastruktur og
                  skatte- og avgiftslettelser for å skape bedre rammebetingelser for bedriftene. Jeg
                  er helt sikker på at hadde man sett de samme miljøutfordringene den gangen som det
                  vi ser nå, ville man lagt til et fjerde formål, nemlig investeringer i
                  miljøvennlig teknologi, investeringer som kan bidra til å få ned
                  klimagassutslippene. Derfor fremmer Høyre i dag sammen med Venstre et forslag om
                  dette, og vi skjønner at Fremskrittspartiet støtter det. Det vil kunne utløse
                  titalls milliarder kroner ekstra til miljøinvesteringer i årene som kommer. Det
                  mener Høyre er nødvendig. 

Vi er opptatt av at vi skal bruke handlingsrommet frem mot 2020 til å legge et
                  grunnlag for velferdssamfunnet vårt. Det handler om å satse mer på kunnskap og
                  skole. Det er helt uakseptabelt at det fortsatt er én av fem som går ut av
                  grunnskolen uten å kunne lese og skrive skikkelig. Det er helt uakseptabelt at
                  nesten én av tre faller av i løpet av videregående skole. Vi må ha høyere
                  ambisjoner for vår skolepolitikk. Skal vi bygge kunnskapssamfunnet, skape sterke
                  kunnskapsbaserte bedrifter som er i verdenstoppen på sitt område, må vi vise både
                  vilje til politikkomlegging og vilje til å prioritere kunnskaps- og skolepolitikk. 

Det samme gjelder samferdsel, hvor det nå synes å være en bredere erkjennelse i
                  alle politiske leirer av at vi ikke kan være bekjent av å ha Europas dårligste
                  veinett. Vi må sørge for at vi bygger mer vei, at vi bygger vei raskere, og at vi
                  satser mer på infrastruktur i årene som kommer. 

Det siste knytter seg til bedre rammebetingelser for bedriftene. Vi må gjøre det
                  lettere både å starte og å drive små og mellomstore bedrifter. Jeg føler meg
                  ganske sikker på at det er de små og mellomstore bedriftene som vil være med og
                  dra Norge ut av den økonomiske krisen vi befinner oss i, men da må man også skape
                  rammebetingelser for dem. 

I tillegg er det nødvendig med en annen skattepolitikk. Det må være lønnsomt å
                  jobbe, lønnsomt å investere, lønnsomt å spare – det er å bygge opp under
                  samfunnsbyggende verdier, og det må også skattepolitikken være med på å stimulere. 

Jeg vil også understreke viktigheten av at man gjenopptar arbeidet med å
                  modernisere offentlig sektor. Det er et betydelig potensial i staten og ikke minst
                  i kommunesektoren, hvor jeg mener at man må legge til rette for større og mer
                  robuste kommuner som vil kunne levere bedre velferd og få til et bedre samspill
                  mellom offentlig og privat sektor, både innenfor veibygging og tjenesteproduksjon,
                  og, som de borgerlige partiene understreker: skape et større rom for frivillige
                  organisasjoner og det sivile samfunn. 

Det handlingsrommet vi har i statsøkonomien fram mot 2020, er understreket både i
                  perspektivmeldingen og i en rapport fra Erling Holmøy i Statistisk sentralbyrå.
                  Han skriver i Økonomiske analyser nr. 4 for 2008: 

«Selv om realprisen på olje ikke holder seg høyere enn i 2006, er det rom for
                     betydelige skattelettelser og forbedringer av dagens offentlige
                     velferdsordninger frem til ca. 2020.» 

Det er det tiåret vi må sørge for at vi får til en prioritering av tiltak som kan
                  styrke verdiskapingen og legge et bedre grunnlag for velferdssamfunnet vårt. Og
                  det er det tiåret vi må sørge for at vi får til et helt nødvendig kvantesprang i
                  miljøpolitikken, slik at vi skaper et mer bærekraftig samfunn. 

Med det vil jeg ta opp de forslagene som Høyre og Venstre fremmer i innstillingen.
               

Anders Anundsen hadde her overtatt presidentplassen.
               

 Representanten Jan Tore Sanner har tatt opp de forslag han refererte til. 

Det blir replikkordskifte. 

 Nå kunne jeg sagt til representanten Sanner, som Høyre sa til meg i forrige debatt
                  vi hadde her i salen, at han må være trøtt, det var et tamt innlegg. Men jeg skal
                  ikke si det, jeg skal tvert mot si at det var et overraskende positivt og
                  konstruktivt innlegg, som jeg synes står seg med tanke på den meldinga vi
                  behandler i dag, perspektivmeldinga. 

Representanten Sanner var redd for den økonomiske utviklingen etter oljetiden i
                  Norge, og det er vi alle. Derfor er det veldig bra at New York Times nå viser til
                  Norge og det finansministeren driver med. 

Representanten sa også at han håpte miljøkrisen og den økonomske krisen skulle
                  føre til en total omlegging av politikken. Vi husker valgkampen for fire år siden,
                  da vi reiste rundt og det var fare for nedleggelser av skoler, aldershjem o.l., så
                  jeg har lyst til å spørre om når Høyre har tenkt å legge om sin politikk. 

 Vår politikk følger med i tiden. Vi er opptatt av at vi skal bruke
                  finanspolitikken til både å trygge velferden og legge grunnlag for trygge
                  arbeidsplasser. Det gjorde vi i forrige periode, og det står vi også for nå. 

La meg også si at jeg har lest den artikkelen i New York Times. Jeg synes alltid
                  det er hyggelig at nordmenn og norsk politikk får skryt, men med all respekt: Det
                  skrytet som ligger der, dreier seg i all hovedsak om politikk som SV i hvert fall
                  før var imot, fordi det handler om Petroleumsfondet, det handler om
                  handlingsregelen, og det handler om å investere i aksjer. Jeg er veldig glad for
                  at finansministeren, fra SV, nå er for å investere i aksjer, det mener jeg også er
                  fornuftig. Jeg er glad for at Norge får skryt, og jeg mener at det er berettiget
                  skryt som er i den artikkelen. Vi ønsker å bygge videre på handlingsregelen og en
                  fornuftig bruk av oljepengene, slik jeg redegjorde for i mitt innlegg. 

 Med tanke på det kommende valget og mulige regjeringskonstellasjoner har vi sett
                  at Høyre på sitt siste landsmøte åpnet porten høy og vid for Fremskrittspartiet.
                  Det blir da spennende å følge Sanners ambisjoner om hvordan oljepenger skal brukes
                  i et eventuelt samarbeid med Fremskrittspartiet. Nok om det. 

På min replikk til Tybring-Gjedde fra Fremskrittspartiet svarte han at de ville
                  bekjempe økonomisk kriminalitet – det skulle bare mangle. Men han hadde ingen
                  kommentar til hva de ville gjøre med skatteparadiser, og heller ingen kommentar
                  til Gjermund Hagesæters tidligere uttalelser i den forbindelse. Hagesæter sier at
                  skatteparadiser skaper en sunn skattekonkurranse. Jeg er kjent med hva den
                  nåværende regjeringen gjør med tanke på skatteparadiser. Vil representanten Sanner
                  og Høyre følge opp den nåværende regjeringens jobb med å løse opp skatteparadiser
                  eller vil de følge Fremskrittspartiets linje og hylle skatteparadisene? 

 Jeg er ikke helt sikker på om representanten Gjermund Hagesæter har formulert seg
                  slik som det nå vises til. Jeg mener også at skattekonkurranse kan være sunt, men
                  jeg er imot skatteparadiser, og jeg er helt enig i alt som gjøres når det gjelder
                  internasjonalt samarbeid for å avvikle skatteparadisene. De bringer ikke noe godt
                  med seg – tvert imot mener jeg at dette bør vi unngå. Men sunn internasjonal
                  skattekonkurranse må vi tåle. 

Ellers har Høyre vært krystallklare på at det borgerlige flertall må gi en
                  borgerlig regjering. Det er fordi vi mener det er behov for en ny kurs og en ny
                  politikk i Norge for å trygge arbeidsplassene og for å skape et bedre grunnlag for
                  verdiskapingen. Representanten vil kunne se av innstillingen at de borgerlige
                  partiene er enige på mange områder, både når det dreier seg om å satse på kunnskap
                  og samferdsel, og når det gjelder større rom for det sivile samfunn og samarbeid
                  med private aktører. 

 Etter hvert som finanskrisa utvikler seg, er det konsekvensene i realøkonomien som
                  blir det mest krevende, ikke minst i forhold til det konkurranseutsatte
                  næringslivet vårt. Vi står da overfor en enorm omstilling. Vi står etter
                  Senterpartiets vurdering overfor en omstilling i retning av lengre verdikjeder for
                  å foredle våre naturressurser. Vi står overfor omstilling når det gjelder skifte i
                  teknologi, mindre energikrevende prosesser og sjølsagt overgang til fornybar
                  energi. Til denne omstillinga trengs det mye langsiktig, risikovillig og rimelig
                  kapital. Senterpartiet har kommet med sine forslag til det, hvor utviklinga av
                  Innovasjon Norge til også å kunne bli en kraftfull statsbank på disse
                  energiområdene kan være et supplement. 

Hva er Høyres borgerlige alternativ når det gjelder å framskaffe nødvendig kapital
                  til denne omstillinga i dagens og det marked som vi ser nært foran oss, som er
                  svært inntørket på privat side? 

 Lundteigen pekte på en viktig problemstilling knyttet særlig til det korte
                  perspektivet, hvor vi ser at bankene nå nærmest har normalisert sine utlån til
                  privatpersoner, og at familiene kan glede seg over svært billige lån, mens det
                  fortsatt strammes til overfor bedriftene. Det mener jeg reiser et spørsmål om
                  disse bankpakkene virker etter hensikten. Jeg mener at vi fortløpende må diskutere
                  ytterligere tiltak for å få banksystemet til å fungere på en mer tilfredsstillende
                  måte overfor bedriftene. Vi mener i tillegg at det er behov for andre virkemidler
                  overfor bedriftene, bl.a. har vi foreslått å senke arbeidsgiveravgiften. Det vil
                  redusere kostnadene med å ha folk i arbeid i bedriftene. I tillegg vil vi trappe
                  ned formuesskatten, noe som vil frigjøre mer privat kapital. Jeg mener at det er
                  privat kapital og privat eierskap som er hovedutfordringen i tiden fremover. 

 Replikkordskiftet er omme. 

 Vi er fremdeles tidlig i debatten. Hvis vi ser tilbake på debatten for fire år
                  siden, husker jeg at vi drev og murte og bygget det som var reisverket for det som
                  er vårt rød-grønne regjeringsprosjekt. Vi hadde skrevet oss sammen i merknader, vi
                  hadde skrevet oss sammen i forslag, vi hadde vist i hvilken retning vi ville gå,
                  vi hadde vist hva slags annen skattepolitikk vi ville føre, og vi hadde vist at vi
                  ville satse på velferd og en annen politikk for Norge enn det høyresiden styrte
                  etter på det tidspunktet. 

Sånn er det ikke i dag. For å si det veldig enkelt: Jeg kan ikke se noen
                  opposisjon som samlet står og lager reisverket til et nytt regjeringsprosjekt fra
                  høyresiden. Tvert imot, den er helt splittet. Man har til en viss grad en
                  samhørighet mellom de gamle Bondevik-partiene, som fortsatt er glad i hverandre,
                  og man har Fremskrittspartiet, som bare sier: Vi vil ikke være med på hovedvekten
                  av det de andre står for, vi vil føre vår egen linje. Man har i hvert fall ikke
                  noe klart «trøkk» som viser en klar retning for et alternativ. Men det er fritt
                  fram, alvorlig talt. Det er helt greit at opposisjonen ikke bruker denne sjansen
                  til å vise at her har de et alternativ til regjeringen som sitter, og som har
                  klare visjoner for framtiden. Det er helt greit, men det er liksom «an opportunity
                  lost» for høyresiden og en god mulighet for oss til å vise at vi og vårt
                  alternativ peker inn i framtiden på en felles måte. 

Men la meg ta opp de to store områdene som gjør perspektivmeldingen viktig for
                  framtiden. Jeg er rimelig trygg på at dette kommer til å ligge som et grunnlag for
                  de videre prognoser og de videre debatter, sammen med en del av de andre
                  utredningene som vi nylig har fått. 

La meg snakke om miljø og klima. Vi har hatt en klimadebatt her tidligere i dag,
                  der noen av oss fra finanskomiteen også var med på å debattere. Det er ingen tvil
                  om at klimautfordringen er den største utfordringen vi står overfor i årene som
                  kommer. Vi vet at det er et bredt stortingsflertall som mener at det å sette seg
                  ambisiøse internasjonale mål og klare å leve opp til dem gjennom klimaforliket er
                  avgjørende viktig. 

Men hvis klima virkelig er den viktigste saken, og hvis man ser konturene av et
                  mulig regjeringssamarbeid – det klareste regjeringssamarbeidet, slik jeg ser det –
                  mellom Høyre og Fremskrittspartiet, er det i hvert fall ikke noen ålreite
                  løsninger vi ser for klima i tiden som kommer. For det første er man jo ikke
                  engang enig om hvor stort dette problemet er. Fremskrittspartiet og Carl I. Hagen
                  viste jo veldig tydelig at på klimafronten er det fortsatt full splittelse internt
                  i Fremskrittspartiet mellom folk som tror at ja, dette kan det hende at vi er nødt
                  til å gjøre noe med, og folk som sier at vel, vi har noen internasjonale avtaler
                  vi har inngått, så vi får vel forholde oss til det i hvert fall, slik Carl I.
                  Hagen sa. Men det er ingen tvil om at blant Fremskrittspartiets folk som var oppe
                  på talerstolen, var det helt klart at skepsisen til at klimaproblemene er så
                  reelle, var stor. Man kalte sågar regjeringspartienes syn på dette å være blind.
                  Vi var «blinde» når det gjaldt den klimapolitikken vi førte, fordi vi hadde en
                  viktig klimapolitikk. 

Men se på klimautfordringene. Der er Høyre og Fremskrittspartiet klokkeklare. Hvis
                  man skal velge mellom kollektivtrafikk og veitrafikkutbygging i tiden som kommer,
                  er det veldig klart at et mørkeblått flertall kommer til å være en katastrofe.
                  Fremskrittspartiet sier sågar i sine merknader at de skal bygge motorveier mellom
                  alle de store byene i landet. 

Det er ikke bruk for motorveier. Det er en enorm, svær, sløsete investering som
                  kommer til å dreie mer gods over på lastebil og føre til flere dødsulykker på
                  veiene. Og det kommer helt klart til å være negativt for klimaet i stedet for at
                  man får både persontrafikk og mer av godstrafikken over på jernbane. 

Atomkraft er man enig om. Nå skal man begynne å utvikle atomkraft i Norge. Det er
                  liksom det store miljøgrepet som skal gjøres fra Høyre og Fremskrittspartiet – å
                  kjøre i gang med atomkraft. 

Det er enighet mellom de mørkeblå høyrepartiene om å sette i gang med å bygge ut
                  vernede vassdrag. 

Det er klar enighet om at man bør bore etter olje i Lofoten og Vesterålen. Der er
                  to av partiene i Regjeringen klokkeklare på at dette er vi imot. SV og
                  Senterpartiet er klokkeklare på det. Så har vi Arbeiderpartiet, som vi i denne
                  perioden har fått med oss på at vi skal la det ligge. Jeg har en ambisjon om at vi
                  skal klare det også i neste periode. 

Når det gjelder klima, er det bare dyster lesning om hvordan det blir hvis
                  høyresiden får gjennomslag. Det kommer ikke til å tas noen gode grep for å få ned
                  klimautslippene. 

I alle de viktige sakene velger høyresiden konstant og konsekvent feil linje. 

Den andre biten er fellesskap og fordeling. Det er ingen tvil om at hvis man ser
                  på hvordan høyresiden, altså Fremskrittspartiet og Høyre, uttaler seg om fordeling
                  og rapporten fra Fordelingsutvalget, med Ådne Cappelen i spissen – en enstemmig
                  rapport, der også NHO var med på å si hva som er viktig for å få til fordeling i
                  Norge – ser man at fra Høyres side var man grunnleggende skeptisk, og Jan Tore
                  Sanner var grunnleggende skeptisk, til at noen skulle få det verre for at andre
                  skulle få det bedre. Høyre og Jan Tore Sanner var med andre ord skeptiske til god,
                  gammeldags fordelingspolitikk, bl.a. gjennom skattene. Fremskrittspartiet, både
                  Tybring-Gjedde og Ulf Leirstein, var klokkeklare på at det faktisk ikke er noe
                  selvstendig mål at det skal være en jevn fordeling i Norge. Tybring-Gjedde tok jo
                  nå nettopp til orde for at det burde være større forskjeller i lønninger mellom
                  folk som gjør samme type arbeid, og jobber innenfor den samme næringen. Jeg vil si
                  at nettopp det at vi har hatt lik lønn innad i bransjer, har gjort at Norge har
                  hatt en omstillingsdyktig økonomi. Det er bare å se på USA. Der har
                  medianinntekten, altså snittinntekten, stått stille de siste ti årene. Dette er
                  Fremskrittspartiets drømmesamfunn – det er USA. Jeg er sikker på at Christian
                  Tybring-Gjedde vil sverge på en hvilken som helst bok at det er han enig i. Men
                  hvis du ser på den utviklingen som har vært i USA, har den vært negativ for
                  vanlige arbeidsfolk, og man er altså interessert i å implementere samme type
                  system i Norge. Jeg vil gjerne høre fra Høyre om man er enig i den linjen. Bør
                  forskjellene bli større slik at man bør gjøre de grepene i forhold til
                  arbeidslivet som Fremskrittspartiet legger opp til, eller vil man sørge for å
                  sikre det som er velferdsstaten og utviklingen i Norge? 

Men la meg ta det andre som er viktig for fordeling, for det var også Jan Tore
                  Sanner i sitt innlegg inne på, nemlig frafallet i videregående skole og
                  forskjellene som ligger nettopp i at det er en god del folk som ikke får
                  videregående skole, eller den utdanningen som er nødvendig. Der mener jeg at man
                  ser veldig klare forskjeller på den, skal vi si, straffeskolen som Høyre og
                  Fremskrittspartiet legger opp til, og den kunnskapsskolen som vår regjering legger
                  opp til, og sier er viktig. Igjen er det Fordelingsutvalget som kommer med en
                  anbefaling, og sier: La oss gradvis avvikle kontantstøtten, la oss gi folk gratis
                  kjernetid i barnehagene, for det er det som vil sørge for at forskjellene blir
                  visket ut, at man får mindre forskjeller, og at folk vil lykkes på skolen.
                  Forskningsbaserte resultater viser at barnehagesatsing er bra for barn.
                  Forskningsbaserte resultater viser at mat på skolen vil gi bedre læring for
                  elever. Forskningsbaserte resultater viser at mer fysisk aktivitet vil være bra
                  for barn i skolen. Likevel vil Høyre og Fremskrittspartiet si nei til dette og
                  heller komme med sine egne mørkeblå eksperimenter om nivådifferensiering fra 1.
                  klasse og karakterer mye tidligere i skolen. 

Dette er på en måte de alternativene som står opp mot hverandre, og som jeg mener
                  er avgjørende perspektiver som er viktige å drøfte når man ser på hva slags linje
                  man skal velge videre i tiden som kommer. Vi er nå i en situasjon der
                  arbeidsløsheten stiger. Vi har hatt den laveste arbeidsløsheten, folk har vært i
                  jobb. Det har vært gjort bra grep for å hindre forskjellene, i forhold til å
                  styrke bostøtten, i forhold til å sørge for en mer sosial boligpolitikk, i forhold
                  til å heve de minste trygdene – alle de grepene er viktige for å sørge for at det
                  er færre mennesker som lever på lav inntekt i Norge. Men ser vi på arbeidslivet,
                  er det jo kjempesvær forskjell på den politikken som har vært ført under vår
                  regjering, og den som ble ført under den forrige, som jeg mener det er grunn til å
                  frykte vil bli ført igjen hvis man får et nytt flertall på Stortinget der Høyre og
                  Fremskrittspartiet står i spissen. For vi har veldig klart valget: Skal vi gjøre
                  slik som høyresiden gjorde sist, skal vi kutte i dagpenger for å tvinge folk ut i
                  jobb, eller skal vi sørge for å satse på kompetanse og mer arbeidsmarkedstiltak,
                  slik som vår regjering har gjort? Skal vi sørge for å jobbe for å utjevne
                  forskjellene i lønninger mellom kvinner og menn, eller skal vi gjøre slik som
                  høyresiden argumenterer sterkt for, ingen verdens ting? 

 Det blir replikkordskifte. 

 Representanten hadde veldig få perspektiver på egne vegne når det gjaldt klima,
                  men han hadde mange meninger om Fremskrittspartiet og klima. Men det var et
                  svart-hvitt-syn han presenterte, og svart-hvitt-bilder er lite egnet for å gi
                  perspektiv. Det er åpenbart fælt at Fremskrittspartiet er for å videreutvikle
                  oljeindustrien i Norge. Samtidig vet vi at SV, om de protesterer for all verden,
                  likevel er med og støtter utbyggingen av Goliat, som Regjeringen selv sier er et
                  viktig første skritt i forhold til videre petroleumsvirksomhet i Barentshavet.
                  Miljøminister Solheim er imot oljevirksomhet i Norge, men jubler når Norge er med
                  og finansierer oljevirksomheten i Ghana. I et langsiktig perspektiv er det derfor
                  interessant å vite hva representanten Holmås mener om Regjeringens egen politikk,
                  når man i dag bruker titalls millioner kroner på å finansiere prosjekt i
                  utviklingsland for å sørge for at oljesektoren får komme i gang og produsere, og
                  dermed har muligheten for å vokse på lang sikt som en viktig energiprodusent i de
                  landene. Er det fornuftig, eller er det for fælt i forhold til SV? 

 Jeg mener det er veldig fornuftig, og jeg er veldig positiv til, slik som vi har
                  sett, og som Norge bidrar til når vi er ute i andre land, at pengene kommer hele
                  folket til gode når land bestemmer seg for å satse på oljeinvesteringer. Hvis du
                  ser på både Latin-Amerika og i forhold til Ghana, som du trekker fram her, der er
                  vi gjennom Olje for Utvikling-programmet med på å sørge for at man får
                  transparente, gjennomsiktige, systemer som gjør at folk har innsyn i hvordan
                  oljepengene utvikles, hvem som får kontraktene, for å unngå korrupsjon, og sørge
                  for at disse pengene kommer hele folket til gode. Det synes jeg er bra. Jeg mener
                  f.eks. at noe av det som har vært supert fra norsk side, er at vi har sørget for
                  en høy oljebeskatning. Vi har 78 pst. oljeskatt, og i tillegg har vi statens
                  direkte eierandeler. Alle disse tingene gjør at oljeutvikling i Norge kommer hele
                  fellesskapet og hele folket til gode. Hadde Fremskrittspartiet fått gjennomslag
                  for sin skattelette overfor oljeindustrien, ville antakeligvis Norge tapt flere
                  tusen milliarder. (Presidenten klubber.) Men det vet Ketil Solvik-Olsen utmerket
                  godt. 

 Presidenten vil minne om at alle innlegg skal rettes til presidenten, og at når
                  den røde lampen slutter å lyse, bør også munnen slutte å bevege seg. 

 Jeg konstaterer at Høyre i denne debatten har fått utvidet taletid. Først talte
                  jeg 10 minutter om Høyre, og så valgte representanten Heikki Holmås å snakke 10
                  minutter om Høyre. Det er greit å komme i valgkampmodus, men jeg tror at
                  representanten Heikki Holmås vil merke at velgerne er ganske lei av politikere som
                  bare snakker dritt om andre partier – unnskyld uttrykket, president! Men jeg tror
                  ikke Holmås vil komme veldig løftet gjennom valgkampen ved å legge seg på et slikt
                  nivå. Jeg tror man står seg på å snakke noe mer om egen politikk. Jeg vil derfor
                  utfordre representanten Heikki Holmås på en merknad som SV har vært med på, hvor
                  det står: 

«Fleirtalet i komiteen, alle unnateke medlemene frå Framstegspartiet,
                     konstaterer at produktiviteten har vore svært høg i Noreg i dei siste tiåra
                     samanlikna med andre OECD-land. Det er fleire faktorar som har medverka til
                     dette, mellom anna deregulering av marknader og gode velferdsordningar (…).»
                  

Dette er den nordiske velferdsmodellen (presidenten klubber). Er SV enig i at
                  deregulering av markedene har bidratt til produktivitetsvekst, slik man her
                  skriver? 

 Presidenten vil gjøre oppmerksom på at uttrykket «snakke dritt» ikke er et
                  parlamentarisk uttrykk til tross for den etterfølgende beklagelsen. 

 Jeg tror Jan Tore Sanner vet utmerket godt hva han snakker om når det gjelder å
                  føre den type valgkamp, altså en «dritten» valgkamp – som det jo ikke er lov å si. 

Jeg er helt enig i at produktivitetsutviklingen er det avgjørende for å sørge for
                  at vi får en positiv utvikling av velferdsstaten. Nettopp det å satse på kunnskap,
                  slik vi gjør, det å satse på at kunnskap blir tilgjengelig for flest mulig,
                  nettopp ved å gjøre det som jeg sier og mener – og som jeg også tok opp i mitt
                  innlegg – er det avgjørende når det gjelder satsingen på skolen, i forhold til en
                  kunnskapsskole der vi har mer fokus på læring, der vi har mer oppbakking av den
                  enkelte elev, der vi har innføring av gratis kjernetid og gratis førskole for
                  elever som går i barnehagen, og som nærmer seg skolealder. Alle disse grepene,
                  kunnskapssatsingen, det å ha et arbeidsmarked som er godt, er de viktigste grepene
                  for å styrke produktiviteten i et samfunn. 

 SV og Venstre er enige om at det ikke bør være olje- og gassaktivitet utenfor
                  Lofoten og Vesterålen. Venstre har gått så langt som å si – for dette er også
                  viktig, kanskje det ene viktige området hvor vi er helt konsekvente – at vi ikke
                  kan sitte i noen regjering og administrere olje- og gassaktivitet utenfor Lofoten.
                  Og det må alle som vil samarbeide med oss, vite. 

Det har vært mye diskusjon om SV sier det samme. I dag brukte representanten
                  Holmås det begrepet at vi har en «ambisjon» om å få det til, men han vet godt at
                  det kan skje at storebror Arbeiderpartiet i neste periode, når forvaltningsplanen
                  foreligger, bestemmer seg for å gå for dette. Og dette er virkelig det langsiktige
                  perspektivet Norge må unngå. 

Så opplevde jeg fra mitt ståsted at SV på sitt landsmøte hadde en dynamikk som
                  gikk veldig langt i retning av der Venstres ståsted er. Kan representanten Heikki
                  Holmås bekrefte at også SV i realiteten ikke kan sitte i noen regjering hvis det
                  blir olje- og gassaktivitet utenfor Lofoten og Vesterålen? 

 Nå sitter vi i en regjering som allerede i denne stortingsperioden har klart å
                  stoppe oljeutvinningen utenfor Lofoten og Vesterålen, og det er vårt mål at det
                  skal vi gjøre i neste periode også: sitte i en regjering som ikke bygger ut
                  oljeaktivitet i Lofoten og Vesterålen. Og vi gjør dette til en av våre hovedsaker
                  i valgkampen, nettopp fordi vi mener alvor. Men det å innlede en debatt om et så
                  viktig spørsmål gjennom å stille ultimatum i offentligheten tror jeg ikke er den
                  riktige måten å føre debatt på for regjeringspartier. Da tror jeg også en god del
                  folk i Arbeiderpartiet, som godt kunne tenkte seg å stille ultimatum den andre
                  veien, hadde fått vann på møllen, og da tror jeg vi har det gående. 

Nå har Lars Sponheim vært veldig klar på at han ikke vil sitte i noen regjering
                  sammen med Fremskrittspartiet i det hele tatt. Men jeg tror at Lars Sponheim mye
                  heller ønsker seg en regjering – han får muligheten senere – som består av SV,
                  Arbeiderpartiet og Senterpartiet (presidenten klubber), der vi ikke borer utenfor
                  Lofoten og Vesterålen, enn å bakke opp en regjering av Fremskrittspartiet og Høyre
                  som vil bore. 

 Replikkordskiftet er dermed omme. 

 Det er et edelt mål Regjeringen setter fram i innledningen til
                  perspektivmeldingen. Det er nærmest en omskrivning av bondens credo: 

«Vår visjon er at vi kan overlate til neste generasjon noe mer verdifullt enn
                     det vi selv overtok.» 

Så er spørsmålet: Er det økt velferd for den enkelte, eller er det økt
                  livskvalitet for den enkelte man her har siktet til? Det underbygges ikke noe
                  særlig i meldingen. Det kunne det være interessant om statsråden sa noe om. 

På mange vis peker perspektivmeldingen på våre utfordringer som samfunn. Og jeg
                  tror ikke det er mye uenighet i denne sal om hva som er de største utfordringene.
                  Jeg ser at Fremskrittspartiet ikke er med på en del av de fellesmerknadene som
                  resten av komiteen har, men hvis jeg skal legge godviljen til, så er jo også
                  Fremskrittspartiet inne på i hvert fall noe av det samme i sin særmerknad. 

Det som er helt sikkert, som det også står i meldingen, er at verdensøkonomien de
                  siste 10–15 årene har hatt en utvikling som en perspektivmelding for 10–15 år
                  siden kanskje ikke hadde sett for seg. Mange – og det er positivt – er løftet ut
                  av fattigdom, mange har fått et mye bedre liv verden over. Så får vi håpe at den
                  fasen vi er inne i nå, med finanskrise, ikke gjør at tilbakeslaget blir for stort,
                  ikke minst for de landene som trenger å løftes mest – at dette ikke går ut over
                  dem i for stor grad. 

Vi hadde før i dag en klimadebatt. Og jeg er veldig glad for at de tre tidligere
                  regjeringspartiene – eller «Bondevik-partiene», som jeg skjønte at Heikki Holmås
                  omdøpte dem til – står sammen om en del klare utfordringer i årene framover, både
                  når det gjelder miljø, og også på andre områder, som viser at det er et ideologisk
                  fellesskap, og jeg legger vekt på det, mellom Høyre, Kristelig Folkeparti og
                  Venstre, og som gjør at det etter vår mening utgjør et alternativ som meget vel
                  kan overta styringen i dette landet når den tid kommer – og den kommer. 

De tre partiene har lagt vekt på økte investeringer i kunnskap og infrastruktur og
                  å bedre rammebetingelsene for bedriftene for å trygge jobbene og sikre velferden.
                  Og det er et paradoks, siden det var flere som tok opp høyere utdanning i denne
                  debatten, at man har kommet så «på hæla» i denne perioden som man har når det
                  gjelder forskning og høyere utdanning. Det er et stort paradoks for meg at de tre
                  partiene som gikk så høyt på banen også i forrige perspektivmelding, har levert
                  såpass svakt på det området – et område som jo nettopp skal styrke den langsiktige
                  vekstevnen i vår nasjon. 

Vi er også enige om å bedre rammevilkårene for bedriftene. Fra Kristelig
                  Folkepartis side betyr det at de skattelettelser vi prioriterer, nettopp er på
                  bedriftssiden og overfor frivilligheten. Vi er også enige om økt satsing på
                  infrastruktur. 

Miljøpolitikken var jeg innom. Det trenger jeg ikke å gjenta. 

Så er det for meg og for Kristelig Folkeparti veldig viktig å se på den enigheten
                  de tre partiene har, når det gjelder å sikre et mangfoldig samfunn med respekt for
                  valgfriheten for familiene og rom for frivillig sektor. Vi snakker ofte om en
                  velferdsstat. Det er en halv sannhet. Det er et velferdssamfunn vi snakker om i
                  Norge, og som har en sektor som er av utrolig stor viktighet, nemlig den sivile
                  sektor. Her står disse tre partiene sammen om å understreke hvor viktig den
                  sektoren er, også med hensyn til utviklingen av velferdssamfunnet framover. 

Når det gjelder familiepolitikken, har vi klare skillelinjer. Det understreket jo
                  også representanten Holmås før meg. Det er jo et paradoks da at kontantstøtten,
                  som han angriper så hardt, faktisk ifølge den siste rapporten virker utjevnende i
                  den økonomiske politikken overfor familiene. Men det er altså ikke interessant
                  lenger. 

Det skulle vært moro å bruke mye tid, men vi får heller sørge for at
                  valgresultatet gjør at vi får mer taletid ved neste korsvei. Men, som sagt, det er
                  et alternativ som viser seg fram i denne innstillingen, og det er et alternativ vi
                  prioriterer. 

 Det blir replikkordskifte. 

 I en merknad skriver Høyre, Kristelig Folkeparti og Venstre at regjeringen
                  Bondevik II brukte «nesten 9 av 10 ekstra «oljekroner» i økt handlingsrom på
                  investeringer i fremtiden». Til sammenligning skal den rød-grønne regjeringen ha
                  brukt 20 pst. av det økte handlingsrommet til framtidsrettede investeringer. Det
                  har Kristelig Folkeparti vært med på å si. 

Jeg vet ikke hvor disse tallene kommer fra, men jeg går ut fra at disse påstandene
                  tar utgangspunkt i et regnestykke som er lagd av NHO, og som har en rekke
                  svakheter. En enklere og mer korrekt sammenligning vil være å se direkte på hvor
                  mye den rød-grønne regjeringen har bevilget til infrastruktur og utdanning og
                  forskning. Hvorfor gjør en ikke det? Er det fordi resultatet da kan hende hadde
                  blitt et annet enn det man ønsker seg, nemlig at dagens regjering har bevilget mer
                  til disse områdene, noe som iallfall andre tallknusere har klart å vise? 

 Denne regjeringen har vel, når vi ser på utgiftene på statsbudsjettet, hatt 200
                  milliarder kr mer å rutte med. Så kan man selvfølgelig trekke fra en del
                  økonomiske stabilisatorer og allikevel sitte igjen med rundt 100 milliarder kr mer
                  enn det den forrige regjeringen hadde ved sin avslutning. Da skulle det faktisk
                  bare mangle om ikke alle områder får mer eller mindre økte bevilgninger. 

Men spørsmålet er om man har prioritert rett innenfor den økte muligheten man har
                  hatt til å velge seg ut noen områder som man særskilt ville satse på. Da er det
                  min ærbødige påstand at f.eks. innenfor forskning og utdanning, og ikke minst
                  høyere utdanning, er resultatene så svake at det har blitt et hvileskjær gjennom
                  hele denne perioden. Så får vi håpe at det kanskje kan bli ørlite grann rettet opp
                  når vi får revidert i morgen. Men hittil har dette vært et utrolig svakt punkt for
                  denne regjeringen, et punkt som det egentlig burde satses mye mer på, ikke minst
                  når vi snakker om en perspektivmelding. 

 Kristelig Folkeparti leser jo Fordelingsutvalgets rapport som fanden leser
                  Bibelen. Det er altså slik, som Hans Olav Syversen sa, at på kort sikt fungerer
                  kontantstøtten som en pengeoverføring til barnefamilier. Men på lang sikt – det er
                  de veldig klare på – svekker det mulighetene for barn til å gå i barnehage og til
                  å delta i barnehage. Og det å holde barn borte fra barnehage er særlig ille for de
                  mest sårbare barna. Slik kontantstøtten fungerer i dag, er det særlig foreldrene
                  til de mest sårbare barna, de som har sterkest utbytte av å gå i barnehage, som i
                  større grad enn andre velger kontantstøtten. Mens alle andre grupper av
                  befolkningen går ned i bruken av kontantstøtte, har bl.a. minoritetsforeldre en
                  økning i bruken av kontantstøtte. 

Da er spørsmålet mitt: Ser ikke Kristelig Folkeparti at den ordningen som i
                  utgangspunktet sikkert synes å være en all right familiepolitisk ordning, nå
                  faktisk fungerer spesielt negativt for de mest sårbare barna? 

 Jeg må faktisk si at den formen for stigmatisering som er innebygd i spørsmålet
                  fra representanten Holmås når det gjelder hvem som velger kontantstøtte, vil jeg
                  på ingen måte underskrive. Den deles jo heller ikke av en av SVs
                  regjeringspartnere – heldigvis. 

Når det gjelder kontantstøtten, er den et virkemiddel for at barnefamilier skal få
                  mer tid sammen, og det er også et spørsmål om mer rettferdighet. Jeg kan jo
                  retorisk spørre tilbake: Er det rettferdig at høyinntektsfamilier skal subsidieres
                  med 150 000 kr i året – som faktisk er tilfellet når det gjelder barnehagen –
                  eller er det en annen bruk som det kunne vært aktuelt å diskutere, bl.a. for å
                  styrke de familiene som har dårlig råd? Vårt poeng er at de barna som trenger
                  hjelp, skal få det, om de er i en familie som bruker kontantstøtte, eller om de er
                  i en familie som velger barnehage. 

 Nå får jeg jo muligheten til å svare på det, det er jo fantastisk! 

Det spørsmålet som Hans Olav Syversen stiller, er jo et spørsmål om selve kjernen
                  i hele velferdsstaten. Det er altså slik at vi spanderer akkurat like mye penger
                  på folk som har god råd, som på folk som har dårlig råd, når vi gir alle sammen et
                  gratis skoletilbud – et gratis høyere utdanningstilbud, gratis videregående skole,
                  gratis eldreomsorg, osv. Jeg har aldri hørt noen fra Kristelig Folkepartis side
                  argumentere for at dette er noe negativt. Tvert imot har jeg sett på Kristelig
                  Folkeparti som allierte i forhold til nettopp dette. 

Når det gjelder dem som er sårbare: Hvis vi ser på elever med minoritetsbakgrunn,
                  har de større sjanse for å falle ut av videregående skole, bl.a. på grunn av at de
                  når de starter på barneskolen, ikke har gode nok norskkunnskaper. 

Våre penger som brukes i Groruddalen til å gi gratis kjernetid, er bra. Det å få
                  barnehage er bra. Kontantstøtte er dumt. 

 Jeg tror jeg har en stor oppgave foran meg hvis jeg skulle overbevise
                  representanten Holmås når det gjelder kontantstøttens fortreffelighet. 

Mitt poeng når det gjelder subsidieringen, var å vise at her velger man å bruke
                  veldig mye penger på et velferdsgode som vi også er enig i. Da må man også se for
                  seg muligheten for at det er familier som velger en annen løsning, og at det også
                  kan være vel verdt å gi et offentlig bidrag til. 

Vi kunne gjerne tatt en debatt om f.eks. barnevern og barnehager, for jeg er
                  sikker på at representanten Holmås vet at det meldes nesten ikke saker til
                  barnevernet fra barnehagene, hvis det var det han var opptatt av. Mitt poeng er at
                  uansett hvilken arena man er på, skal sårbare barn hjelpes. Om det er i familien,
                  om de skal hjelpes via barnehage eller andre hjelpetiltak fra barnevernet, er opp
                  til dem som har greie på det. Men å gjøre kontantstøtten til noe som betyr at man
                  da er ute av samfunnet og risikerer å bli utstøtt – det går jeg bare ikke med på.
               

 Replikkordskiftet er omme. 

 Perspektivmeldinga gir mulighet for Stortinget til å drøfte framtidas utfordringer
                  som helhet. Gjennom overblikk over vårt lands situasjon sett i global sammenheng
                  kan vi gjennom denne debatten drøfte spørsmålet: Hva vil vi med Norge? Det gjelder
                  de viktigste samfunnsområder, samfunnsområder hvor det må nybygges eller
                  restaureres – for å bruke en praktisk snekkers språk. 

Internasjonalt har vi tre samspillende kriser; finans-, klima- og matvarekrisa,
                  som dessverre nøkternt sett vil føre til at forskjeller mellom økonomisk rike og
                  økonomisk fattige land kommer til å øke. Under mitt opphold ved FNs store
                  utviklingskonferanse i Doha i Qatar i desember i fjor fikk jeg det levende
                  demonstrert. Det vil kreve mer av Norge i internasjonal solidaritet. 

Disse tre samspillende internasjonale krisene må føre til systemendringer når det
                  gjelder hvordan internasjonale institusjoner er organisert, og hvilke råd de gir
                  til sine nasjonale regjeringer. Jeg vil trekke fram tre områder: 

Stiglitz-kommisjonens innstilling, som nå skal behandles i FNs organer for å legge
                  grunnlaget for en ny finansregulering, er svært viktig. Her må finanssektoren bli
                  stillas for realøkonomien, ikke sjølve byggverket, som sterke maktmiljøer har
                  trodd på og arbeidet etter fram til finanskrisa. 

FNs klimaarbeid er svært viktig. Det er helt grunnleggende å komme over fra
                  lagerenergi til fornybar energi, over til å spare lagerenergi. 

FNs matvareorganisasjon, FAO, har sterke tilrådninger om at nå må man investere i
                  og satse på matproduksjon. En må bruke jorda under ulike vilkår, en må sikre
                  fruktbarheten, en må investere, en må forske, en må gi inntekt til dem som
                  arbeider med jord og mat. 

Norge er som land og folk i en privilegert internasjonal situasjon ved drøfting av
                  landets framtidige situasjon fordi vi har overskudd på både handelsbalansen og
                  statsbudsjettet – altså handlefrihet. 

For Senterpartiet er det sentralt å bruke hele landet, desentralisere makt, arbeid
                  og kapital. En sentral del av norsk tradisjon hvor politiske valg kan skape
                  jambyrdige forhold mellom folk og distrikter, står for oss sentralt – altså ikke
                  like forhold, men jambyrdige forhold. Vi har viktige utfordringer knyttet til
                  inntektsbringende arbeid til alle som har arbeidsevne, enten på heltid eller på
                  deltid. Det er svært sentralt at en i disse tider har et spesielt fokus på dem som
                  har evne til deltidsarbeid. Vi må forsterke fokuset på utdanning – tilpasset
                  utdanning med tanke på behovet for de store reformer i grunnskolen, med mer
                  praktisk undervisning. Utdanning til fagbrev, fagskoler, universiteter og
                  høgskolesektoren har fått stimulans og må videre stimuleres, for utdanning er en
                  av våre viktigste investeringer. 

Infrastruktur er det tredje området: Landet må krympes, vi må redusere transporten
                  og vi må spare energi ved transporten. Digital allemannsrett er et sentralt
                  stikkord slik at vi gjennom tilbudsstyrt fiberutbygging kan sikre en
                  bredbåndsutbygging som gjør at reising til arbeid kan reduseres radikalt. 

Når det gjelder miljøutfordringer, som er grundig drøftet her i dag – fra
                  lagerenergi til fornybar energi: Det er eksosen som er problemet, ikke naturlige
                  forråtnelsesprosesser. 

Til slutt utfordringer knyttet til utenrikspolitikken: Vi må nå unngå å gå fra
                  grøfta friest mulig bevegelse av folk og kapital til proteksjonisme som ikke er
                  internasjonalt regulert og balansert. Det trengs et nytt mandat i Bretton
                  Woods-institusjonene. Vi må styrke FNs rolle. 

Det er sentralt med en omstilling av norsk næringsliv. Samtidig med omstillingen
                  må vi bedre mulighetene for nye personlig næringsdrivende, sikre de personlig
                  næringsdrivende som driver i dag, som er gründerne i norsk næringsliv. Vi må sikre
                  omstilling av hjørnesteinsbedrifter; vi må få lengre verdikjeder for å
                  videreutvikle våre naturressurser. Det er et sentralt spørsmål som trenger satsing
                  på brei front, enten det gjelder olje, gass, fisk eller tømmer. 

Det er videre slik at inntektsfordelinga er helt sentral for å sikre fellesskap i
                  samfunnet. Vi må sikre jambyrdighet, balansere maktforhold mellom kjøper og selger
                  enten det gjelder varer og tjenester eller på arbeidsmarkedet. Vi må sikre skatt
                  etter evne gjennom forsterket innsats for å utjamne inntekter gjennom
                  inntektsskatten. Vi må sikre velferdsordninger som er slik at både lønnsmottakere
                  og sjølstendig næringsdrivende kan ha den nødvendige trygghet. Det vil være
                  naturlig at en også for personlig næringsdrivende vurderer økt trygdeavgift for å
                  sikre bedre vilkår. 

Til slutt: I perspektivmeldinga opereres det med velferdssamfunn,
                  velferdsordinger, velferdstjenester, velferdsmodell – alt sammen knyttet til
                  nasjonalstatens evne til å sikre det. Forutsetningen for å få til det fellesskapet
                  er jambyrdige forhold. 

 Det blir replikkordskifte. 

 I meldingen skrives det at Norge har høstet store gevinster ved å delta i den
                  internasjonale handelen, at økt internasjonal handel først og fremst har vært en
                  mulighet til å få mer igjen for egen innsats, og ikke en trussel mot sysselsetting
                  og levestandard, slik representanten Lundteigen og Senterpartiet noen ganger gir
                  inntrykk av. Jeg synes således det er bra at dette nå innrømmes. 

Videre står det at det er viktig med høy arbeidsdeltakelse og skaperkraft i
                  arbeids- og næringsliv for å utnytte mulighetene framover i en økt globalisering. 

Internasjonale undersøkelser viser derimot at konkurranseevnen for norsk
                  næringsliv har blitt svekket hvert år under denne regjeringen, bl.a. fordi
                  bedriftene må betale mer i skatt. Og nå som verden har blitt mer globalisert,
                  kommer vi ikke utenom global skattekonkurranse. Vi har gang på gang sett eksempler
                  på at enkeltpersoner og selskaper flytter fra Norge på grunn av høyt skattetrykk.
                  Til og med det heleide statlige selskapet Statkraft flyttet for noen måneder siden
                  sin internbank til Brussel for å spare skatt. Hvorfor vil ikke Lundteigen lette
                  skattebyrden for norsk næringsliv for å bedre konkurranseevnen? 

 Først til handel. Senterpartiet er sjølsagt for handel, men vi sluker ikke alt når
                  det gjelder Ricardos teorier om arbeidsverditjenester. Vi kan finne mye lærdom i
                  Erik Reinerts bok om hvorfor fattige land blir fattigere og rike land blir rikere.
                  Det trengs en større nyansering på det punktet. 

Når det gjelder næringslivets beskatning, har Senterpartiet et pragmatisk syn på
                  det. Det har vi vist gjennom en rekke innstillinger. Vi er helt avhengige av å ha
                  et bedriftsbeskatningsnivå i Norge som er slik at vi kan sikre at våre
                  virksomheter kan konkurrere i de internasjonale markeder som er, og det legger vi
                  opp til gjennom praktisk politikk. 

 Det å debattere perspektivmeldingen gir en sjelden mulighet til å diskutere
                  hvilken retning man ønsker for samfunnet. Jeg går ut fra at representanten
                  Lundteigen er med i politikken fordi han ønsker å få gjennomført den retningen og
                  de sakene han tror på. I det perspektivet må det være vanskelig for representanten
                  Lundteigen å være med på det rød-grønne prosjektet. Det må være vanskelig for en
                  senterpartirepresentant å være med på å svekke eiendomsretten, svekke selvstyret
                  og svekke muligheten for Frivillighets-Norge til å være fritt og mangfoldig. 

Representanten Lundteigen har selv sagt i salen her at han ikke ønsker å være med
                  på å svekke frivilligheten. Senterpartiets landsmøte har også sagt at man ikke
                  ønsker å være med på å svekke frivilligheten. Hva vil representanten Lundteigen
                  gjøre for å følge opp Senterpartiets landsmøtevedtak – være med på å gjennomføre
                  fritak for moms for frivillig sektor? 

 Senterpartiet er mest bekvem som en del av en rød-grønn allianse. Vi finner størst
                  fellesskap der, slik som norsk politikk nå framstår. Vi har fått resultater på
                  viktige områder for oss. 

Når det gjelder svekking av eiendomsretten, har jeg fra mitt fylke erfaringer
                  under den forrige regjering både med tomtefestelov og med barskogvern, som ikke
                  var særlig forbilledlig fra Høyres side. 

Når det så gjelder frivilligheten, har Senterpartiet et klart landsmøtevedtak der
                  en går inn for en refusjonsordning for innbetalt moms som gjør at det frivillige
                  Norge kan styrkes. Det arbeider vi videre med, og vi har som ambisjon å legge fram
                  et forslag i løpet av inneværende periode, basert på det prinsipp. 

 Flere har ikke bedt om ordet til replikk. 

 Dette har vært en debatt som har handlet like mye om polemikk som om
                  perspektivene, som denne debatten inviterer til, nemlig å invitere representantene
                  på slutten av en stortingsperiode til å se – i et langt perspektiv – på de
                  utfordringer nasjonen står overfor. Jeg skal prøve å gjøre det. Jeg vil stoppe opp
                  ved de to store utfordringene som også meldingen trekker opp, og som vi i Venstre
                  er opptatt av. For det er nettopp sammensetningen av befolkningen vår, de
                  demografiske endringene – den veldig store andelen eldre mennesker, de aller
                  fleste utenfor arbeidslivet, med store krav til velferdsytelser – som er en av de
                  store utfordringene vi må finne løsninger på, og som jeg tør si verken meldingen
                  eller vi helt vet hvordan vi skal møte. Det er kanskje noe av det viktigste. 

Jeg vil si at i denne forenklede, polemiske tid hvor det handler om fellesskap
                  eller skattelette – og Venstre er veldig for fellesskap, det trenger vi for å løse
                  disse velferdsutfordringene som kommer – må fellesskapet forandres veldig mye for
                  å være i stand til å møte disse utfordringene. 

Jeg minner om sentralbanksjefens uttalelser i høringen om kredittmeldingen,
                  spesielt i fjor, da han sa at nå har produktivitetsveksten i offentlig sektor
                  stoppet opp. Og hvis ikke den snart kommer i gang igjen, vil vi i hvert fall ikke
                  være i stand til å ta vare på fellesskapet og løse velferdsutfordringene, med en
                  stadig eldre befolkning. Derfor tar Venstre i denne innstillingen til orde for og
                  peker på nødvendigheten av de betydelige endringer vi trenger i offentlig sektor –
                  vi må organisere offentlig sektor annerledes, gjøre flere oppgaver lokalt.
                  Kommunene må bli større for å løse flere velferdsoppgaver, ikke minst innenfor
                  eldreomsorg og helse for eldre, som jo er av de store utfordringene vi står
                  overfor. Det er det ene. 

Det andre er jo at et samfunn som har så mange eldre med så store behov for
                  velferdsytelser, kommer til å kreve et næringsliv som er superlønnsomt, for å
                  betale dette. Så vi skal altså kombinere en ny, annerledes, smartere og stor
                  offentlig sektor med et næringsliv som skal betale disse enorme velferdskostnadene
                  vi står overfor. Vi snakker altså som et superlønnsomt næringsliv som skal være i
                  stand til å betale dette. 

Veien fram til dette superlønnsomme næringslivet tror jeg med sikkerhet kan sies
                  går veien om ny teknologi, mer kunnskap og mer forskning – det er det sikreste vi
                  kan gjøre i dag for å sikre at vi har et superlønnsomt næringsliv til å betale for
                  de enorme velferdskostnadene og møte de utfordringer vi står overfor. 

Den andre store utfordringen er klimautfordringen. Det kan det sies mye om, men
                  viktige stikkord for Venstre i den sammenhengen er at vi trenger, med de
                  perspektivene vi nå ser, en overgang til en grønnere økonomisk politikk, et
                  grønnere skatteregime – prise innsatsfaktorene på en slik måte at vi får et
                  grønnere samfunn på alle vis. Det har Venstre vært talsparti for i mange, mange år
                  her i salen. Det kommer også til å være et viktig anliggende for oss framover. Vi
                  er helt avhengig av i økonomien å få sendt de riktige prissignalene for miljø og
                  klima framover. Det er to gode eksempler på det. Det ene er at
                  CO

2

-utslipp må få en kostnad, og der famler verden framover. Norge var
                  tidlig ute, bl.a. med CO

2

-avgiftslegging på sokkelen, som har vært et
                  viktig bidrag til å sende viktige prissignaler til denne industrien om at man må
                  redusere og arbeide for å få vekk CO

2

-utslipp. Nå går vi veien om et
                  internasjonalt kvotesystem som er famlende i starten, men vi kommer
                  forhåpentligvis dit at vi får en reell og høy prising av CO

2

-utslipp
                  som tvinger fram ny teknologi og nye løsninger. 

Det andre er fornybar energi og debatten om f.eks. grønne sertifikater i Norge,
                  som handler om å få prising av den fornybare energien på en slik måte at det er
                     

den

 vi får, og som gir den konkurransekraft på
                  bekostning av den ikke rene energien. Det siste viktige for klimautfordringene i
                  dette perspektivet er at vi dette året vil lykkes med å gjennomføre en
                  København-konferanse og en ny Kyoto-periode, som er i stand til å bringe oss
                  betydelige skritt videre. Den viktigste optimismen og håpet i den sammenhengen
                  dreier seg om at det store USA har fått en ny leder, som det kan være håp om vil
                  bringe USA inn i disse internasjonale forpliktelser, som vil være helt avgjørende
                  for å løse disse utfordringene. 

Om høy velferd, som krever høye inntekter, og en grønn økonomi skal kunne
                  kombineres, må vi ha en næringspolitikk som er i stand til å skaffe oss et grønt
                  næringsliv, men som også er superlønnsomt. Det er en ganske krevende kombinasjon.
                  Det krever enormt mye ny teknologi og kunnskap, som vi ikke har i dag. Det som kan
                  binde disse store perspektivene sammen, er å satse enormt og mye på forskning og
                  ny kunnskap. Det er kun det som kan løse dette. 

 Det blir replikkordskifte. 

 Først vil jeg si at jeg deler representanten Sponheims håp om at USAs rolle i
                  kampen for miljøet nå vil kunne bli bedre enn det noen gang har vært. Det håpet må
                  vi aldri slippe. Det har vel aldri vært så nært som nå, med Obama ved roret. 

Når det gjelder en helt annen sak, har Venstre sammen med Fremskrittspartiet og
                  Høyre skrevet i innstillingen at de totale skatteinntektene har økt betydelig de
                  tre–fire siste årene, selv om skattenivået fram til 2005 ble redusert. Ut fra
                  dette trekker de tre partiene den slutning at skattelette virker dynamisk. For
                  ordens skyld vil jeg minne om at perioden 2003–2007 var den sterkeste
                  vekstperioden siden 1960-tallet. Verdensøkonomien var inne i en høykonjunktur, og
                  billig import, bl.a. fra India og Kina, bidrog til å holde inflasjonen nede.
                  Rentenivået var også lavt, og det var høy arbeidsinnvandring. Har representanten
                  Sponheim vurdert om den økte (presidenten klubber) skatteinngangen kan skyldes
                  høykonjunktur, eller tror han dette var et tilfeldig sammentreff? 

 Presidenten vil minne om at taletiden skal overholdes. 

 Utgangspunktet og beskrivelsen til representanten Sund er helt korrekt. Det ble
                  gitt viktig skattelette under den forrige regjering, ikke minst for næringslivet.
                  Investeringsavgiften ble fjernet, en kostnad på 6 milliarder kr. Det er ikke tvil
                  om at det gav masse investeringer i den perioden, investeringer som vi i dag kan
                  høste økte inntekter av. Bedriftene investerte mer da de slapp
                  investeringsavgiften på 10 pst. Investeringer gir avkastning, og de avkastningene
                  henter man nå i form av økte skatteinntekter. 

Så er det helt klart at det er andre forhold i tillegg som har gitt økte
                  skatteinntekter – det er ikke tvil om det – lav arbeidsledighet, det er mange
                  mennesker å beskatte, og bedriftene går med store overskudd. Men motspørsmålet til
                  dette er: Det er ingen som gjennom dette kan klare å vise til at det ikke er en
                  dynamikk i skattepolitikken som gir økte skatteinntekter. Det er mye som tyder på
                  at det er det, men det er også andre forhold. 

 «Jeg åpner ikke døra til mitt kontor for å diskutere et budsjettforslag som SV har
                  vært med på,» uttalte representanten Sponheim for kort tid tilbake. I SV
                  respekterer vi selvfølgelig representanten Sponheims rett til å åpne døra for hvem
                  han vil. Men det jeg stusser over, er at det med dette utsagnet ikke følger noen
                  begrunnelse for avvisningen av SV. Den kan vi muligens få nå. Hva er det med SVs
                  innflytelse på budsjettet som gir representanten Sponheim rødt, kløende utslett?
                  Er det vårt press for å få flere tiltak for å bekjempe klimakrisen, SVs press for
                  å få økte bevilgninger til klimaformål? Er det SVs satsing på barnehager? Er det
                  SVs kamp for høyere sosiale ytelser? SVs kamp for å bekjempe fattigdom, en mer
                  sosial boligpolitikk? Kanskje er det SVs jobb for å nå målet om 1 pst. av
                  bruttonasjonalproduktet til bistand? Eller er det SVs utrettelige arbeid for
                  omfordeling? 

Jeg vil på bakgrunn av representanten Sponheims uttalelser ha lov til å undres
                  over at Venstre ikke deler SVs målsettinger i disse spørsmålene. (Presidenten
                  klubber.) Eller er det slik at Sponheim mener at SVs regjeringsdeltakelse
                  (presidenten klubber igjen) svekker disse postene i budsjettet? 

 Presidenten tillater seg igjen å minne om at taletiden i replikkordskiftet er på 1
                  minutt. 

 Det svaret jeg gav på spørsmålet om SV og dagens regjering og budsjettsamarbeid,
                  var knyttet til det forhold at disse partiene forrige gang stilte til valg som en
                  flertallsregjering. Denne gang går de til valg og prøver å fortsette det
                  flertallet, men med stor sannsynlighet – iallfall tyder alle galluper med stor
                  margin på det – vil de miste det. Skulle de være så «frekke» og bare fortsette i
                  mindretall og tro at det vil være grunnlag for en mindretallsregjering som skal
                  søke løsninger inn mot sentrum og opposisjon, med et parti som er på ytterste
                  venstre side, med, etter mitt skjønn, ideologisk slagg som er helt uakseptabelt –
                  jeg viser til SVs landsmøte og syn på f.eks. skoler og, generelt, deres syn på
                  ensretting – er det helt klart: SV sitter i regjering, etter mitt skjønn, fordi de
                  er en del av et flertall som vil ha dem med. Den dagen det ikke lenger er slik, må
                  SV ut av regjering. 

 Jeg forstår at Lars Sponheim er sterkt opptatt av den «utfordring» – som jeg håper
                  det er han mener – jeg og mine jevnaldrende vil være i fremtiden når han snakket
                  om eldrebølgen som kommer. Jeg vil gjerne få Lars Sponheim til å bekrefte at folk
                  i min aldersgruppe er en utfordring, ikke et problem. For vi har ikke lyst til å
                  gå rundt og føle oss som et problem for resten av samfunnet. Men at det kan være
                  en utfordring når vi trenger hjelp til pleie og omsorg, aksepterer jeg fullt ut.
                  Er Lars Sponheim enig med meg i – når vi vet at for å ha full sykehjemsdekning
                  mangler det 12 000–14 000 sykehjemsplasser – at nå er det faktisk en god anledning
                  til en dramatisk opptrapping av bygging av nye sykehjem? Det må vel være bedre at
                  en del bygningsarbeidere bygger nye sykehjem enn at de hever ledighetstrygd. Vil
                  Sponheim være enig i at her kan vi kanskje finne et felles initiativ for å få en
                  dramatisk opptrapping av sykehjemsbyggingen, i revidert nasjonalbudsjett? 

 Jeg er svært enig med Carl I. Hagen i at den utfordringen som nasjonen står
                  overfor med hensyn til at så mange mennesker får gleden av og muligheten til å
                  leve lenge – hvilket vi alle håper på, og jeg tror mange av oss gleder seg til å
                  kunne nyte sitt otium – og at vi som nasjon i nasjonaløkonomien står overfor en
                  utfordring med å skaffe alle disse eldre menneskene et godt liv, både når de er
                  friske, og når de har behov for samfunnets hjelp, er det denne perspektivmeldingen
                  langt på vei handler om. 

Det er, etter Venstres syn, behov for en velferdsreform og en kommunereform, som
                  setter kommunene i stand til å bli større og sterkere og å bygge mange flere
                  sykehjem. Vi tror det trengs forsterkede sykehjem i kommunene, med overleger og
                  spesialister på eldres sykdommer, for å slippe å bruke statens
                  spesialisthelsetjeneste. Så ja, jeg er enig, vi trenger flere sykehjemsplasser.
                  Venstre er med på å stemme for alle forslag som kan bidra til å styrke
                  kommunesektoren og sette kommunene i stand til å gjøre livet godt for de mange
                  eldre som, heldigvis, skal få leve i dette landet. 

 Replikkordskiftet er omme. 

 La meg starte der representanten Sponheim og representanten Hagen slapp, med en av
                  de utfordringene som er beskrevet i perspektivmeldingen. Jeg er helt enig med Carl
                  I. Hagen i at vi skal kalle det en utfordring hvordan befolkningssammensetningen i
                  Norge kommer til å være i 2060, altså framover, at vi kommer til å oppleve en
                  betydelig økende andel eldre i Norge. Det er kanskje ikke antallet eldre over 67
                  år som er det mest interessante, men kanskje antallet eldre over 80, fordi vi vet
                  at vårt behov for tjenester og hjelp fra samfunnet øker etter hvert som alderen
                  øker. 

Alle har vi jo vært opptatt av å diskutere hvordan pensjon og pensjonsrettigheter
                  påvirker det handlingsrommet vi har i økonomien framover. Men det som Carl I.
                  Hagen inviterte til på slutten her, nemlig diskusjonen om tjenestene og nivået på
                  dem, er også en betydelig utfordring med hensyn til hvordan vi skal bygge
                  velferdssamfunnet framover. Da er det ulike framstillinger i perspektivmeldingen
                  som er interessante. Det er en ganske betydelig forskjell på om vi forbedrer
                  dagens standard på tjenestene til de eldre, eller om vi bare viderefører
                  standarden framover. 

Det viktige valget vi da kommer opp i, og som er en utfordring til opposisjonen,
                  er at vi hvis vi ønsker å bedre standarden – flere sykehjemsplasser, flere
                  hjemmehjelpere, flere som skal sørge for at tjenestene til de eldre blir bedre når
                  de også blir flere – skaper ikke det noe rom for skattelette. Da må vi bruke hver
                  krone vi har til å sørge for at vi har en god offentlig sektor, som kan yte disse
                  tjenestene. Det perspektivmeldingen også viser, er at på det tidspunktet da vi la
                  forutsetningene for perspektivmeldingen, hadde vi et visst handlingsrom fram til
                  2020 som man midlertidig kunne bruke til skattelette eller til
                  infrastrukturinvesteringer osv., men hvis vi tar utgangspunkt i anslag nå knyttet
                  til situasjonen i forbindelse med resultatene av finanskrisen så langt, er også
                  dét handlingsrommet betydelig strammet inn. 

Et av de viktige perspektivene i perspektivmeldingen er å understreke styrken ved
                  den nordiske velferdsmodellen – styrken ved å løse oppgaver i fellesskap, styrken
                  ved å ha en omfattende offentlig finansiert velferdssektor. Den er også viktig for
                  produktiviteten og verdiskapingen i et samfunn, og det er veldig viktig å ta vare
                  på den videre. Alle som ønsker mer offentlig velferd, må velge det framfor
                  skattelette. Man får ikke i pose og sekk her. 

Et annet perspektiv er klimautfordringene. Anslagene for klimautslipp i
                  perspektivmeldingen er faktisk litt lavere enn da vi lagde klimameldingen. Men det
                  er fremdeles en kjempestor utfordring, og da må vi tenke på mange vis. Det ene er
                  det som Lars Sponheim er inne på: Det mest effektive for å få bukt med
                  klimaendringene er en omfattende, ny internasjonal klimaavtale. Det er det som kan
                  sette en pris på utslipp. Det er det som kan sette en grense, sånn at vi kan
                  fordele utslippene på jordas befolkning. Det er det som kan gi oss en mulighet til
                  å få med fattige land, hvis vi også har gode finansieringsordninger for dem som
                  ikke har bidratt til klimaendringene – nemlig de som bor i de fattige landene, men
                  som tar de største belastningene. 

Men vi må ha flere tanker i hodet samtidig. Vi må også sørge for at vi har
                  reguleringer når det er nødvendig, reguleringer for å sørge for å dra opp nye
                  markeder, reguleringer der en sørger for at den nye teknologiske utviklingen som
                  nå må komme, har hovedfokusering på å spare energi og finne mer miljøeffektive
                  løsninger. Mye av det markedet som tiltakspakken nå drar opp, er nettopp et marked
                  for å få til den typen produksjon og omstilling. Innenfor Enova er det nå både
                  mange kommuner og mange bedrifter som gjennomgår betydelig effektiviseringsarbeid
                  på energifronten, og gjennom det bidrar man til å utvikle det videre. 

Så er det forskning og utvikling, der vår regjering overgår den forrige
                  regjeringens innsats med hensyn til forskning. Bondevik-regjeringen satset 2,2
                  milliarder kr mer på forskning det siste året enn det første året. Vi har satset
                  3,2 milliarder kr mer på forskning det siste året enn det første året. Men på
                  dette området må vi fortsette å ha høye ambisjoner, ikke bare når det gjelder
                  volum, men også når det gjelder kvaliteten på den forskningen som er. Jeg er helt
                  enig i at den må kobles til de utviklingsbehovene vi har, særlig når det gjelder
                  ny fornybar energi, for på dette området har Norge en veldig stor mulighet til å
                  bruke den kunnskapen vi først hadde på vannkraftsektoren og så fikk på
                  oljesektoren, og som nå må veksles om til ny fornybar energi. 

 Det blir replikkordskifte. 

 I forrige uke la Statistisk sentralbyrå frem tall som viste at nettoinnvandringen
                  til Norge var på rekordhøye 67 000 personer i 2008, 5 000 flere enn i det forrige
                  rekordåret, som var 2007. 

I perspektivmeldingen hevder Regjeringen at innvandringen til Norge i innværende
                  år vil være på 40 000 personer, og at den vil bli halvert, altså til 20 000
                  personer, i 2020. Det er både helt reelt gale tall og en helt urealistisk prognose
                  for fremtiden. Sannheten er at innvandringen kommer til å øke med nåværende
                  innvandringspolitikk. 

Alle rapporter viser at innvandringsbefolkningen i langt større grad enn andre
                  benytter seg av sosiale ytelser, trygder, barnevernet, krisesentre osv. Står
                  finansminister Kristin Halvorsen fast på at innvandringen til Norge i 2009 vil
                  være på ca. 40 000 personer, og at den vil bli halvert til 20 000 personer i 2020?
               

 Dette er en helt misforstått måte å lese perspektivmeldingen på. Spørsmålet om
                  innvandring er nettopp en av de parametrene som man bruker når man skal vurdere de
                  ulike anslagene i framtiden. Man har et anslag som er i midten, som er det som
                  Tybring-Gjedde tar utgangspunkt i. Så har man et som er lavere og et som er
                  høyere. Det er fordi det er betydelig usikkerhet rundt innvandring. Det er
                  vanskelig å lese seg til hvordan dette kommer til å se ut framover, også ut fra
                  det som skjer i dag. Ikke minst den store arbeidsinnvandringen de siste årene fra
                  nye land i EØS-området har vist at dette er et område med veldig stor usikkerhet. 

Det som perspektivmeldingen viser, og som understrekes der, er at vi i vårt
                  samfunn har en betydelig nytte av arbeidsinnvandring, fordi det kommer utdannet
                  arbeidskraft utenfra som bidrar betydelig til verdiskaping hos oss. Men så viser
                  det seg at det er en kortsiktig økonomisk effekt, for etter hvert som folk fra
                  Polen eller andre steder slår seg ned i Norge, blir de mer og mer lik oss, og da
                  blir det sånn at de fleste av oss får mer igjen av velferdsstaten enn det vi
                  bidrar med til den. 

 Presidenten minner igjen om taletiden. 

 La meg først bare konstatere at finansministerens påstand om forholdet mellom
                  skattelette og velferd er en politisk og ikke en faglig basert påstand. Tvert imot
                  finner vi bevis i vår nære historie, under sentrum–Høyre-regjeringen, for at det
                  er mulig å kombinere skattelettelser med styrking av velferden, og at det snarere
                  er en sammenheng mellom gode rammebetingelser rundt bedriftene, verdiskaping og
                  velferd. 

Mitt spørsmål knytter seg imidlertid til det spørsmålet jeg stilte til Heikki
                  Holmås, som han åpenbart ikke likte, for han lot være å svare på det. I merknadene
                  skriver flertallet, og det inkluderer SV, at en viktig forutsetning for den
                  produktivitetsveksten vi har hatt i Norge, er knyttet til liberalisering av
                  markeder og gode velferdsordninger. Er det slik at SV mener det som står der, at
                  liberalisering av markeder har vært en viktig forutsetning for
                  produktivitetsveksten? 

 Jeg er ikke helt sikker på hvilke markeder eller liberaliseringer det pekes på i
                  den merknaden. Det er helt opplagt at på veldig mange områder er det om å gjøre,
                  også for oss, å gjøre ting mest mulig effektivt. Men det er jo ikke det samme som
                  at vi har vært enig i den nye energiloven eller andre liberaliseringer som har
                  ført til at man har flyttet makt fra folkevalgte forsamlinger og ut i markedene. 

Det som er veldig viktig å understreke, og som høyrefolk vanligvis avviser, er
                  hvor utrolig viktig det er å ha en godt velfungerende velferdsstat. Jeg er veldig
                  overrasket over merknadene fra Høyre, Kristelig Folkeparti og Venstre, f.eks.
                  hvordan man vurderer hva slags type investeringer som bidrar til vekst i
                  samfunnet, og at man trekker inn NHOs analyse og gjør den til sin, uten engang en
                  kildehenvisning. Det synes jeg er en meget merkelig diskusjon om handlingsregelen.
               

 Jeg vil tilbake til velferdsutfordringen, den demografiske sammensetningen osv.,
                  som er en veldig viktig og avgjørende del i denne perspektivmeldingen. 

Kristin Halvorsen har vært finansminister i snart fire år. I en stor del av den
                  perioden, og jeg vet at det var slik i perioden før det, har veksten i
                  sykehuskostnadene vært et av de store problemene å håndtere for Regjeringen når
                  det gjelder å se framover. På få år er sykehuskostnadene doblet, og de er nå oppe
                  i 100 milliarder kr. Alle må se at det ikke kan fortsette, men det kommer til å
                  fortsette hvis man ikke tar grep. Derfor er den samhandlingsreformen som er
                  varslet, veldig viktig. Jeg tror også at man må tenke lenger enn det, at man må
                  sørge for at kommunene er i stand til å utføre en større del av de oppgavene som
                  helseutfordringene krever, særlig for eldre. Jeg tror det gir et kvalitativt bedre
                  tilbud også, for en får en annen type helseutfordringer når en blir eldre. Da er
                  utfordringene ikke de spesialiserte tingene, men det er mye mer sammensatte
                  utfordringer. 

Er statsråden enig i at vi her står overfor noen av de store utfordringene? Og er
                  statsråden fremmed for at endringer i kommunestrukturen kan være nødvendig for å
                  få dette til, slik vi har sett i f.eks. Finland og Danmark? 

 Jeg er helt enig med representanten Sponheim i at en av de virkelig store
                  utfordringene våre er å få pasienter behandlet på riktig sted, og at en veldig
                  viktig del av drivkreftene bak kostnadene i helseforetakene er at
                  primærhelsetjenesten ikke fungerer godt nok. Så er jeg i tillegg utrolig opptatt
                  av det forebyggende perspektivet, altså å få barn og ungdom til å røre på seg og
                  spise sunt. Alle disse tingene fokuserer vi altfor lite på i forhold til
                  kostnadene for samfunnet på sikt. 

Når det gjelder hvordan vi lokalt skal organisere denne snuoperasjonen, som
                  samhandlingsreformen egentlig er, må jeg si at de kommunene som jeg har vært i,
                  som er tvangssammenslått, driver med meget lite konstruktive diskusjoner om
                  kommunesentra 10–20–30 år etter. Det tror jeg er sløsing med innsats, ressurser og
                  tankekraft. Jeg tror derfor at eventuelle endringer i kommunestrukturen bør være
                  på frivillig grunnlag. 

 Replikkordskiftet er omme. 

 Jeg vil begynne mitt innlegg med å kommentere replikken fra representanten Carl I.
                  Hagen. For jeg ble faktisk rørt av å høre representanten be for seg selv, at han
                  ikke skulle være noen belastning for framtidssamfunnet når han blir pensjonist.
                  Det er altså mannen som har rakket ned på enslige mødre! Det er mannen som skjelte
                  ut latsabbene fra Finnmark! Det er mannen som vil ha et innvandrerregnskap for å
                  se hvor mye det koster å ha innvandrere i Norge! 

Hvis vi nå bruker tankegangen til Fremskrittspartiet, er det faktisk slik at jeg
                  vet ikke om én innvandrer som har vært til større belastning for det norske
                  samfunnet enn Carl I. Hagen. Til og med mulla Krekar må komme billig ut i det
                  regnskapet, hvis vi setter det opp. 

La meg så gå over til det jeg egentlig skulle si, men jeg følte behov for å si
                  dette, for jeg mener det må finnes grenser for frekkhetens nådegave også i den
                  norske nasjonalforsamling. 

Hvis vi ikke greier å skape en bærekraftig utvikling i framtiden, vil den
                  historiske dommen bli hard. Kampen mot krig og sult, fordelingen av ressurser,
                  klimatrusselen, jord og vann er internasjonalt sett de viktigste utfordringene vi
                  står overfor. Dem løser vi sammen med andre land – eller vi løser dem ikke i det
                  hele tatt. Men vi kan også gjøre mye nasjonalt. 

Det har historisk vært en sterk sammenheng mellom menneskelig aktivitet, altså
                  produksjon og forbruk, på den ene siden og belastningen på miljøet på den andre.
                  Jordas befolkning vokser, og for store grupper vil økonomisk vekst være en
                  forutsetning for et bedre liv. Vår tids utfordring er hvordan vi kan skape
                  fortsatt velstandsvekst samtidig som vi reduserer de negative effektene på
                  miljøet. 

For at den globale temperaturøkningen skal begrenses til 2 grader fra
                  førindustrielt nivå, må reduksjonen i globale utslipp begynne innen 2015, og
                  utslippene må mer enn halveres fra dagens nivå innen 2050. Dette forutsetter at
                  det snarlig settes i gang omfattende tiltak i alle land. 

Forhandlinger om en ny internasjonal klimaavtale skal sluttføres i København i
                  2009. Vi ønsker en ambisiøs avtale som omfatter alle land og alle sektorer, og som
                  kan tre i kraft i 2012. 

Vi ønsker at Norge skal overoppfylle sine internasjonale forpliktelser. 

Framskrivninger som tar utgangspunkt i dagens virkemiddelbruk, viser at utslippene
                  i 2020 er klart høyere enn de målene som Stortinget har fastsatt. Det kan derfor
                  bli behov for ytterligere tiltak i klimapolitikken. Det er nødvendig med en sterk
                  og målrettet offentlig støtte til forskning og utvikling av ny klimateknologi. 

Mye av det opposisjonspartiene skriver i sine merknader, er det lett å være enig
                  i. Alt det Jan Tore Sanner sa tidligere i dag, er det også lett å være enig i. 

Jeg mener f.eks. at medlemmene fra Fremskrittspartiet og Høyre har rett når de
                  skriver at det bør satses mye mer på energieffektivisering, da dette gir størst
                  miljøeffekt pr. krone investert. 

Jeg merker meg ellers at opposisjonspartiene synes å ha forskjellige løsninger på
                  klimaproblemet. Mens Høyre og Fremskrittspartiet peker på støtteordninger og
                  skattelette i form av fradrag og gunstige avskrivningsregler, ønsker Venstre mer
                  skatt på miljøfiendtlig atferd. 

Videre er Fremskrittspartiet og Høyre opptatt av at vi skal ha en langsiktig
                  strategi for å utvikle vår petroleumsnæring og stimulere oljeselskapene til å
                  investere i Norge, mens Venstre går inn for at vi gradvis skal redusere
                  utvinningen av olje og gass til fordel for en sterkere satsing på fornybar energi. 

Når vi sier at Norge i mange år har vært en miljøpådriver, er det en sannhet med
                  forbehold. Det siste hundreåret har vi i den vestlige verden og spesielt i Norge
                  hatt en formidabel vekst i forbruket, og det kan ikke fortsette. Jeg vil likevel
                  ta avstand fra dem som hevder at dette skyldes ensidig økonomiske vekst, for det
                  gjør det ikke. 

Jeg husker f.eks. godt da det ble innført tvungen renovasjon i min kommune. Før
                  kastet folk søppelet i bekker, eller de brente det. I dag ser vi nesten ikke
                  søppel i naturen. Det var sterk motstand mot innføring av tvungen renovasjon, men
                  det skapte økonomisk vekst. Det samme gjelder mange rensekrav som er pålagt
                  bedrifter. Det viser seg at når kravene blir satt, kommer en som regel fram til
                  ordninger som er til å leve med, ja ordninger som faktisk ofte fører til økonomisk
                  vekst. 

Det Regjeringen nå driver med på Mongstad med hensyn til å håndtere
                  CO

2

-utslipp, fører også til økonomisk vekst. Politikerne er derfor en
                  viktig brikke i å være pådrivere for å forme samfunnsutviklingen. Derfor er denne
                  meldingen viktig. Her varsler vi at vi vil ha en offensiv miljøpolitikk inn i
                  framtiden, og i den sammenheng er det særdeles viktig å forholde seg til den
                  virkelighet vi befinner oss i. 

Utfordringen er å få et framtidsrettet og fornybart samfunn. At det fører til
                  økonomisk vekst, er kjempefint. I et kapitalistisk samfunn tror vi i
                  Arbeiderpartiet at det er en virkelighet vi må forholde oss til. Samtidig er
                  politikerne satt til å styre utviklingen dit vi ønsker. I Arbeiderpartiet tar vi
                  derfor avstand fra Fremskrittspartiets holdning om at det bare er å ture fram.
                  Hvis det partiet hadde styrt, tror jeg ikke det hadde vært tvungen renovasjon ennå
                  – med de følgene det ville medføre. 

Fremskrittspartiets holdning også til klimapolitikken er alvorlig og etter vår
                  mening reaksjonær. Den tilhører ikke den virkeligheten vi befinner oss i
                  internasjonalt. 

Norge er en energinasjon. Vi har mange år framfor oss med bruk og verdiskaping av
                  ikke-fornybare ressurser. Det må vi utnytte til å skape et bærekraftig samfunn. 

I dag sender vi f.eks. gass tilsvarende flere hundre gasskraftverk ut av landet,
                  uten krav til rensing av klimautslipp. Likevel er det faktisk bra for miljøet
                  fordi det erstatter alternative energikilder som er mer forurensende der de bruker
                  gassen. 

Men vi har en plikt til å utvikle en energiindustri som er bærekraftig. Spesielt
                  Norge, som har blitt styrtrik på ikke-fornybare ressurser, har et ansvar for å
                  arbeide med klimautfordringene. Derfor er jeg glad for at Arbeiderpartiets
                  landsmøte vedtok at vi skulle være i førersetet med hensyn til
                  CO

2

-håndtering av gasskraftverk – som kommer. 

Framtidens gasskraftverk vil være kraftverk med CO

2

-håndtering, men
                  utfordringen er samtidig å hindre situasjoner der industri og private strømkunder
                  går dukken fordi strømregningen blir høy. 

Vi er teknologioptimister. Det bør alle være fordi alternativet er at vi ikke
                  greier å håndtere den største miljøutfordringen vi står overfor. Jeg kan med
                  fordel også anbefale det – fordi det gir framtidshåp, økt realisme i den politiske
                  hverdagen og totalt sett et positivt liv. Men teknologien kommer ikke av seg selv.
                  Kun gjennom politisk handling og et næringsliv som er på hugget, vil vi greie
                  dette. 

I den politiske verden som vi lever i, er det helt rett at for fire år siden
                  samlet opposisjonspartiene seg om denne perspektivmeldingen. Jeg synes det er et
                  tankekors nå å se at de som ville ha en annen kurs, ikke greier å samle seg bedre
                  enn det vi ser her i dag. Det er noe som vi tar til etterretning. Jeg ser òg fram
                  til valgkampen, der resultatene av vår politikk kommer til å bli lagt fram. Så får
                  de andre heller hakke på at de vil ha lengre arbeidsdager, kutt i kommuneøkonomien
                  og mindre til skole og eldreomsorg. 

 Presidenten vil bemerke at begrepet «frekkhetens nådegave» ikke er et
                  parlamentarisk uttrykk. 

 Forrige taler snakket om at opposisjonen ikke klarer å samle seg. Det gjør
                  sannelig heller ikke posisjonen på veldig mange områder. Spesielt på energi- og
                  miljøområdet og i klimaspørsmål ser vi at én ting er hva en skriver i
                  innstillingene, og en annen ting er hva en protesterer mot på plenen. Derfor tar
                  jeg ikke det så veldig tungt. 

Men i denne debatten savner jeg mer vektlegging av det som blir våre viktige
                  næringsveier i framtiden. Når vi ser på framsskrivningen av statens inntekter og
                  de perspektivene som kommer fram der, kan en ikke gjøre annet enn å konkludere med
                  at Regjeringen faktisk legger til grunn at en skal åpne for oljevirksomhet òg i
                  Lofoten og Vesterålen – hvis ikke får en ikke økonomien til å henge sammen. Så mye
                  ekstra oljeutvinning er det ikke mulig å få for eksisterende felt. 

Jeg ønsker å vektlegge perspektivet på Norge som energinasjon. Det er sentralt for
                  norsk økonomi. Det vil òg være sentralt for å kunne innfri de CO

2

-kutt
                  og de CO

2

-mål som mange har satt her. Jeg vil òg understreke at
                  president Obama, som gjør at de fleste rød-grønne politikere blir varme i buksa,
                  vektlegger energi mer enn han vektlegger klima. Han har tre hovedområder – det er
                  helse, utdanning og energi. Ved å løse energiproblemet klarer du å løse
                  klimaproblemet. Det globale energibildet som vi har framfor oss, som IEA gir oss,
                  er at USA er avhengig av import av energi, EU er avhengig av import av energi.
                  Hvordan skal de løse dette? – Jo, ved å utvikle fornybar energi, finne flere
                  oljefelt og ved å satse på kjernekraft. En tysk visemiljøvernminister som snakket
                  på Lillestrøm i fjor, ble spurt om han ville være med på å subsidiere norsk
                  havvindkraft for å tilfredsstille Tysklands behov for importert energi. Han bare
                  lo tilbake og sa at hvis Tyskland skal bruke penger på å subsidiere en ny
                  industri, så subsidierer de ny tysk industri. Det må vi ha med oss når vi
                  diskuterer norsk energipolitikk. 

Fremskrittspartiet mener at vi må satse på petroleumsvirksomheten framover, rett
                  og slett fordi Det internasjonale energibyrået sier at selv i et
                  togradersperspektiv, vil forbruket av gass globalt gå opp, forbruket av olje vil
                  være nesten stabilt, og det er kull som en må til livs. Derfor er det viktig at vi
                  sikrer petroleumsvirksomheten i Norge. Da er det et paradoks av dimensjoner når
                  SV, senest i replikkordskiftet etter Heikki Holmås' innlegg, snakker om
                  at olje i Norge er fæle greier, men så lenge vi kan utvikle olje i andre land og
                  sikre rettferdig fordeling, er det helt uproblematisk i et klimaperspektiv. Det
                  viser bare hykleriet i hele debatten. 

Fremskrittspartiet vil satse på fornybar energi. Alle partiene sier de vil det.
                  Problemet er bare at støtteordninger, rammebetingelser, forutsigbarheten ikke gjør
                  at noen vil investere i dette i dag. Når en da skal legge et perspektiv for de
                  neste 50 årene, må en sørge for at de som skal investere hundretalls av millioner
                  kroner, gjerne milliarder kroner, vet at de rammebetingelsene vi snakker om i dag,
                  faktisk vil ligge fast. De siste tre år har vindkraftbransjen forholdt seg til tre
                  ulike støttesystem. Det er ikke måten å utløse investeringer på. Småkraftbransjen
                  hadde 27 investeringer da Bondevik II-regjeringen gikk av – de hadde én
                  ferdigstillelse i fjor. Det viser at de som nå snakker om de store perspektivene
                  på fornybar energi, har evnet å få stans i all vindkraftsatsing i Norge, og de har
                  strupt småkraftsatsingen i Norge. Det lover ikke godt for framtidig satsing på
                  området. 

Fremskrittspartiet vil satse veldig på forskning og utvikling innenfor
                  miljøvennlig energiteknologi. Men det er ingen automatikk i at forskning og
                  utvikling betyr økonomisk vekst, sånn som representanten Klungland nærmest antok.
                  At en bruker penger på et CO

2

-utviklingsprosjekt på Mongstad, betyr
                  ikke at en automatisk tjener penger på det. Måten en utvikler dette prosjektet på,
                  og de resultat en får, er kriteriet for suksess. Hvis vi på Mongstad gjør dette så
                  hastverkspreget som enkelte i Regjeringen har ønsket – at 2014 er viktigere enn
                  innholdet i teknologien – kan vi være sikre på at da taper vi penger på det. Da
                  utvikler vi et produkt som klarer å rense dette punktutslippet i beste fall, men
                  ingen land vil kjøpe produktet. Da har en ikke skapt verdier, da har en tapt
                  verdier. Samtidig er det mulig å gjøre dette på en lønnsom måte, men la oss sørge
                  for at ingeniørene får de perspektivene de trenger til å utvikle gode produkt,
                  ikke at politikerne setter tidsbegrensninger for når de må ha ett eller annet
                  ferdig. 

Miljøvernminister Solheim snakket så flott om at vi må få på plass havvindmøller
                  så fort som mulig. Hvis vi hadde satt i gang kommersialisering i dag, ville Erik
                  Solheims visjon i en småskala kostet norske skattebetalere 2 milliarder kr i året
                  i subsidier. Det er ikke måten du skaper gode energiprosjekt på i et langt
                  perspektiv. 

Vi må òg sørge for at energien kommer norsk industri til gode, slik at den kan
                  videreutvikle sine miljøvennlige produksjonsmetoder. Da har vi perspektiv for
                  norsk økonomi. 

 Perspektivmeldingen, som vi i dag har brukt litt tid på, gir mange beskrivelser
                  av, men også de kalde fakta om hvordan Norge sannsynligvis vil utvikle seg og se
                  ut framover de neste 50 årene. Jeg synes flere har gitt gode
                  virkelighetsbeskrivelser: at den ene og kanskje største utfordringen er klima- og
                  miljøproblemene, som må adresseres nasjonalt, men ikke minst også på den globale
                  arena. 

Den andre utfordringen som beskrives veldig tydelig, er den aldrende befolkningen
                  vi vil oppleve. Der må jeg si at jeg er enig med både Carl I. Hagen, for en gangs
                  skyld, og andre talere, som sier at det at vi får en eldre befolkning og at folk
                  blir gamle, er en gave til Norge. Det er en ressurs og ikke et problem, men det er
                  også en stor nasjonal utfordring. Som ung herremann fortsatt skal jeg prøve å
                  gjøre mitt og bidra i den nasjonale dugnaden for å skaffe flere som kan ta vare på
                  våre eldre i framtiden. 

Jeg mener at globaliseringen, som også adresseres i perspektivmeldingen, er både
                  god og ønsket, men den er også svært krevende. På mange måter er globalisering og
                  klima- og miljøkrisen et skjebnefellesskap som henger sammen. Vi må ta ansvar for
                  våre lokale utslipp og det vi slipper ut av møkk og annen dritt her i Norge. Jeg
                  vet ikke om «dritt» i denne sammenheng er uparlamentarisk, president, jeg ber i så
                  fall om unnskyldning, men jeg tror det skal gå. Svaret, uansett hvordan vi vrir og
                  vender på det, er en stor, altomfattende klimaavtale, der første mulighet nå er i
                  København i desember. 

Når vi har sett hvordan det går med en internasjonal, globalisert økonomi, som nå
                  står på randen av konkurs fordi den så å si har hatt fritt spillerom –
                  strukturene, reguleringene, kontrollen og styringen har blitt bygd ned over tid,
                  samtidig som globaliseringen har tatt fart – tror jeg ikke vi kommer utenom at vi
                  også må styre den globaliserte utviklingen i den retning vi ønsker, for å nå de
                  klima- og miljøforpliktelsene både Norge og verden står overfor. For det er slik
                  at utslipp i en globalisert verden, eller reduksjonen av utslipp i et land, gjerne
                  bare flyttes til et annet sted hvis virkemidlene ikke er på plass. I tillegg har
                  vi i en globalisert verden utfordringer med store transportkostnader, som også
                  presser klimautslippene. 

Jeg mener at det er grunn til å si at den globaliseringen som også beskrives i
                  perspektivmeldingen, har revolusjonert produksjons- og forbruksmønsteret verden
                  over. De vestlige landene har på mange måter flyttet sin produksjonskapasitet,
                  sine fabrikker, til Kina og andre lavkostland som har trådt inn i verdenshandelen.
                  Med de fabrikkene kommer også fabrikkpipene og utslippene. Den produksjonen vi
                  tradisjonelt sett har hatt i den vestlige verden, er ikke lagt ned, snarere tvert
                  imot. Den er flyttet et annet sted, ofte til deler av verden som ikke er omfattet
                  av en klimaavtale, og som slipper ut minst like mye som før. 

Jeg synes f.eks. det enkle faktum, jeg har ofte brukt det bildet, at hvis man går
                  i en byggevarehandel i dag og skal kjøpe skifer for å pynte i hagen med – den er
                  steindyr, eller den er ikke steindyr lenger, men den er iallfall veldig tung – er
                  det nå billigere i Norge å kjøpe indisk skifer fra et indisk steinbrudd, som er
                  fraktet halve verden rundt på et skip som heller ikke er del av en internasjonal
                  klimaavtale, enn det er å kjøpe norsk skifer. Jeg sier ikke dette fordi jeg er
                  opptatt av å begrense konkurransen i verden, men jeg synes det er et åpenbart
                  poeng at klimakostnaden ved å frakte f.eks. skifer verden rundt ikke er med i
                  regnestykket når folk skal gjøre opp hvilken type produkter man skal velge. Vi må
                  få på plass en internasjonal avtale som i stor grad tar dette inn over seg. 

Derfor må vi gjøre vårt i forbindelse med perspektivmeldingene i årene som kommer
                  – legge om vårt forbruksmønster, skape en grønnere vekst, som igjen skal danne
                  grunnlaget for å betale for alle de forpliktelser vi har overfor framtidige
                  generasjoner, og få på plass en internasjonal klimaavtale. 

Helt avslutningsvis vil jeg bare si at jeg er enig med dem som sier at de er
                  overrasket over at opposisjonen ikke bruker denne anledningen til å reise et bilde
                  av hva det reelle alternativet til den rød-grønne regjeringen vil være etter
                  valget til høsten. Det må være sånn at de kalde fakta er tydelige for alle som
                  setter seg ned og leser perspektivmeldingen. Vi står overfor et grunnleggende
                  valg, også i framtiden – om det er skattlettelser, en varig svekkelse av statens
                  fellesskapsinntekter i titallsmilliarderklassen, eller om vi skal bruke de store
                  ressursene på de viktige oppgavene i fellesskapet. Det synes jeg ikke vi har fått
                  noe klart svar på her. Jeg er ikke enig med dem som mener at de ikke på borgerlig
                  side vil klare å finne sammen – det har vi sett før, og jeg tror vi vil se det
                  igjen. Men jeg er overrasket over at det ikke kommer tydeligere fram her i dag.
               

 Presidenten må nok likevel bemerke at begrepet «møkk og annen dritt» ikke er et
                  parlamentarisk uttrykk. 

De talere som heretter får ordet, har en taletid på inntil 3 minutter. 

Carl I. Hagen gjeninntok her presidentplassen. 

 Presidenten vil gjøre oppmerksom på at det i § 35 i forretningsordenen står
                  følgende: 

«Vil presidenten som representant delta i debatten om en sak – bortsett fra
                     korte bemerkninger – må det overlates til den andre president eller en
                     varapresident å lede møtets videre behandling av vedkommende sak.» 

Presidenten hadde en kort replikk, og det er noe tvil om det er en kort bemerkning
                  eller deltakelse i debatten. Men presidenten har tenkt å lede møtet til kl. 16,
                  hvis det ikke er noen innvendinger fra salen. – Ingen innvendinger er kommet, og
                  da anses det godkjent. 

Presidenten skal prøve å være upartisk! 

 Perspektivmeldingen beskriver de rammene vi skal drive politikk innenfor framover,
                  hvordan samfunnet skal styres videre, og hva slags samfunnsutvikling vi skal ha.
                  Det å lese selve meldingen er veldig opplysende og noe jeg vil anbefale for de
                  fleste mennesker som er interessert i politikk og har lyst til å lære litt om
                  hvilke rammer et samfunn som det norske skal styres etter. Jeg tror også at hvis
                  man skulle velge seg én melding i løpet av fireårsperioden som man skulle
                  prioritere å lese, burde det være den. Det er i og for seg også en anbefaling til
                  alle stortingsrepresentanter å bruke tid på akkurat denne meldingen, for den er
                  veldig nyttig og gir veldig mye kunnskap for alle. 

Men i debatten er det selvfølgelig fokus på utfordringer, for det er jo det vi
                  politikere er satt til å løse. Det er mye vi er enige om, alle partier poengterer
                  i og for seg det, men det er det vi er uenige om, og som er utfordringer, som
                  setter tonen. Det kan være utfordringer og problemer – uansett hva man måtte kalle
                  det – som har kommet fram, enten det gjelder miljø eller eldreomsorg og
                  pleietrengende eldre. 

Men det som også er veldig slående, som jeg synes ingen har kommentert i noen
                  særlig grad her, er at vi er veldig heldige i dette landet. Det gjelder både det
                  at vi tilfeldigvis er født her, og at vi som politikere faktisk har
                  valgmuligheter. De fleste av våre kolleger i nesten alle andre parlament har ikke
                  så store valgmuligheter. De sliter med veldig store problemer, enten det gjelder
                  sikkerhet, krig eller fred. De har begrensede økonomiske ressurser, de har en
                  stor, fattig befolkning som er uutdannet, og som de ikke får inn i verdiskapingen,
                  og de sliter med store fordelingsproblemer. 

Det som beskrives i perspektivmeldingen, viser – selv om det kan være vanskelige
                  valg vi stor overfor – i hvert fall at vi har valg, i motsetning til veldig mange
                  andre. Men vi er nødt til å prioritere, og det kan være vanskelig å innse, selv i
                  et land som Norge. Det viktige er å sikre inntekter. Det vil si at vi skaper
                  verdier, slik at vi har en trygg og god velferd, dvs. at vi klarer å fordele godt. 

Når det gjelder merknadene som følger perspektivmeldingen, mener jeg de er klart
                  mindre egnet til å bli klok av. Det har representanten Sandal utbrodert på en
                  glimrende måte. Opposisjonen spriker. Det er mange som har pekt på det, men jeg
                  har lagt merke til at det ikke er noen som har kommentert det i noen særlig grad
                  fra opposisjonen. I viktige saker som miljø og oljepengebruk er det total sprik.
                  Det som vi bare kan konstatere fra posisjonens ståsted, er at det ikke er tegn til
                  noe på borgerlig side. Velgerne vil slite med å prøve å finne ut hva som er
                  alternativet til den sittende regjering; det er klart og tydelig i denne
                  innstillingen. 

 Først en kommentar til finansministerens svar på min replikk når det gjaldt
                  innvandring. Hun prøvde å lure seg unna ved å si at det var tre scenarioer for
                  innvandring. Det var et høyt, et middels og et lavt anslag. Da kan vi heller se på
                  det høye alternativet, som Regjeringen sier er urealistisk og ligger altfor høyt.
                  Den sier altså at innvandringen plutselig vil snu i valgåret 2009. Alle tre
                  scenarioene sier det. Den sier at innvandringen ikke vil falle like fort, men
                  faller til 35 000 i 2020 – altså en halvering fra dagens innvandringsnivå.
                  Fullstendig urealistisk! Og det er ikke bare fordi at det er snakk om innvandring.
                  Det er snakk om kostnadene knyttet til innvandring, for det er det vi diskuterer
                  her, nemlig de økonomiske perspektivene, kostnadene og valgmulighetene man har i
                  årene som kommer. Da må dette beskrives korrekt og ikke feies under teppet, slik
                  det gjøres. 

Og så til representanten Holmås: Representanten Holmås og jeg var i en debatt om
                  fordelingspolitikk i Dagsnytt 18 for en ukes tid siden. Det er jo hans regjering
                  og hans flertall som er ansvarlig for politikken – ikke opposisjonen. Og i dette
                  vidunderlige landet til Heikki Holmås, dette fordelingslandet til Heikki Holmås,
                  som blir stadig rikere, er det 630 000 som lever på offentlige overføringer, og
                  tallet er økende. I dette landet går en fjerdedel av elevene ut av grunnskolen
                  uten å kunne lese og skrive, og en tredjedel av elevene faller ut av videregående
                  før de er ferdige – tar ikke eksamen. Det er dette landet, dette fordelingslandet
                  og velferdslandet til representanten Heikki Holmås, hvor den alvorlige
                  kriminaliteten aldri har vært så høy, som han står her og skryter av. Og så
                  forteller han Fremskrittspartiet, som aldri har sittet i regjering, hvor fryktelig
                  det da vil bli. Hvilken medisin er det da representanten Holmås ønsker? Ikke noe
                  land er blitt bedre, blitt rikere eller har vokst ved å kutte hodene av de sterke.
                  Det hjelper aldri de svake. Det har aldri skjedd. Planøkonomien har aldri fungert.
                  Drastisk velferdsoverføring har aldri fungert i noe samfunn. 

Det man heller burde gjøre, istedenfor å sette ned et fordelingsutvalg, er å sette
                  ned et verdiskapingsutvalg, hvor man sier: Hvordan kan vi få til innovasjon?
                  Hvordan kan vi legge til rette for de gode hodene, slik at de kan skape
                  arbeidsplasser? Hvordan kan vi få til nyskaping i næringslivet? Det er viktig. Det
                  hjelper ikke å ta penger ut av høyre lomme og putte dem over i venstre lomme og
                  tro at man har skapt verdier. Man må legge grunnlaget for å øke kaken istedenfor å
                  dele den opp i enda flere stykker. Det er utgangspunktet for Fremskrittspartiet.
                  Det er utgangspunktet for en ikke-sosialistisk politikk, som satser på skattelette
                  og gir muligheter for å skape verdier. 

Jeg stilte spørsmål til finansministeren, skriftlig, om hun kunne definere
                  rettferdig, for hun snakker om rettferdig fordeling. Og da svarer hun: Jo, det er
                  gratis skole, det er tilgang til helse osv. Det er noe alle partiene er enige om.
                  Svaret er det alle partiene er enige om: Det er rettferdighet. Man må komme opp
                  med noe annet hvis man skal bruke det som slagord når alle partiene er enige om
                  det som skal være felles for alle. Statsråden må komme opp med et bedre svar,
                  istedenfor å bruke den propagandaen som hun gjør i sitt svar til meg. 

 Når man hører på representanten Christian Tybring-Gjedde, skulle man tro at han
                  ikke hadde vokst opp i Norge og ikke ser at vi faktisk har bygd opp et
                  velferdssamfunn som, nettopp gjennom å være et land der vi fordeler rimelig jevnt,
                  og der vi bruker fellesskapets penger, er i stand til å skape større vekst, større
                  velstand og større utvikling for alle enn vi hadde gjort i f.eks. Christian
                  Tybring-Gjeddes drømmeland, USA. 

Men jeg har ikke tenkt å bruke tiden på Christian Tybring-Gjedde. Jeg har tenkt å
                  bruke tiden på Lars Sponheim og Høyre, fordi jeg ser på Venstre og Lars Sponheim
                  som en viktig alliert, sammen med Kristelig Folkeparti og Senterpartiet, i
                  arbeidet for å stoppe oljeutvinning i Lofoten og Vesterålen. Og så stiller Lars
                  Sponheim opp og sier at det er de som liksom er garantisten for at det ikke blir
                  noen utvinning av oljeforekomster i Lofoten og Vesterålen. Men hele premisset til
                  Lars Sponheim gjennom å stille det ultimatumet overfor Høyre, som har et klart
                  landsmøtevedtak, er at Høyre har tenkt å gi seg. 

Da må jeg stille et spørsmål til Jan Tore Sanner: Er det sånn at det er inngått en
                  eller annen hemmelig deal? Eller er det eventuelt andre Høyre-folk i salen som kan
                  si om det er sånn at Høyre har bestemt seg for å gi seg på dette? Når det inngås
                  en allianse mellom Høyre, Kristelig Folkeparti og Venstre, er det da sånn at man
                  har bestemt seg for å gi seg på dette og sier at vi inngår et samarbeid med Lars
                  Sponheim, vi er klar over at Lars Sponheim og Venstre har stilt ultimatum på
                  dette, og at det at vi inngår et samarbeid, betyr at vi har tenkt å gi oss? Har
                  Høyre avskrevet dette punktet i programmet sitt allerede? Slik jeg kjenner Høyre,
                  har de ikke gjort det. 

Hvis Lars Sponheim er interessert i å sørge for at det ikke blir utvinning av olje
                  i Lofoten og Vesterålen, burde Lars Sponheim bakke sterkest mulig opp under et
                  rødgrønt regjeringssamarbeid, med et sterkt SV, som kunne være nettopp garantisten
                  for at det ikke blir oljeboring. Vi vet at Arbeiderpartiet senere skal bestemme
                  seg for hva de skal gjøre når det gjelder Lofoten og Vesterålen. Et
                  fremskrittsparti og et arbeiderparti som eventuelt sier ja til oljeboring i
                  Lofoten og Vesterålen, vil jo nettopp føre til utvikling av området. Så spørsmålet
                  til Lars Sponheim og til Høyre er rett og slett: Er det slik at Høyre og Venstre
                  allerede nå har inngått en avtale som innebærer at man fra Høyres side gir seg på
                  dette punktet i programmet, eller er det slik at Venstre i realiteten ser at Lars
                  Sponheim kan bekrefte at det beste for Lars Sponheim hadde vært at den rød-grønne
                  regjeringen fortsatte? 

 Det som får meg til å ta ordet, er Christian Tybring-Gjeddes innlegg i sted. Jeg
                  deler i og for seg hans bekymring for at det er for mange som går på uføretrygd i
                  Norge, og at det er for mange som står utenfor arbeidslivet. Men problemet i andre
                  land er jo at mennesker ikke har inntekt, de er lutfattige, de lever på under én
                  dollar dagen, de får ikke trygd i det hele tatt. 

Vi er selvfølgelig opptatt av dem som faller ut av videregående skole – og også av
                  dem som ikke får nok ut av den skolegangen vi tilbyr absolutt alle i Norge. Men
                  igjen: I Norge har alle rett til en god skolegang. Universitetene og høyskolene er
                  åpne, og man får finansiert studiene sine. 

Så til fattigdom: Den fattigdommen som Christian Tybring-Gjedde er opptatt av, er
                  jo minimal i forhold til det man ser i andre land. I USA, som blir trukket fram
                  som kontrast, belønner man uhemmet dem som sitter på toppen i næringslivet.
                  Vanlige arbeidsfolk får en lønn de ikke kan leve av, de har ikke bolig, flere og
                  flere bor i husvogner, og hvor mange barn går sultne til sengs. Det synes jeg er
                  langt mer alvorlig enn den situasjonen vi har i Norge. 

 Jeg vil gjerne svare på den utfordringen representanten Holmås kom med til Jan
                  Tore Sanner, eller det han kalte «andre Høyre-folk i salen». Jeg går ut fra at jeg
                  representerer den sistnevnte kategorien. 

Når det gjelder våre landsmøtevedtak, har vi en rekke landsmøtevedtak som ikke
                  korresponderer med all Venstres politikk, som ikke er i tråd med all
                  Fremskrittspartiets politikk, og som heller ikke er i tråd med all politikk fra
                  Kristelig Folkeparti. Jeg tror ikke noen av landsmøtene denne våren er brukt til å
                  spikre regjeringsplattformer, men til å markere egen politikk. Jeg ser jo at det
                  også er slik fra regjeringspartienes side. 

Jeg synes det er underlige utfordringer man hører fra representanten Holmås – som
                  kommer fra et parti som også i regjering har ført én politikk i Stortinget og en
                  annen her ute på plenen. Vi har erfaring for å ha løst store utfordringer i den
                  forrige regjeringen, også i forhold til Venstre og i forhold til miljøpolitikken. 

Det som har vært gjennomgående i diskusjonen i dag – som skulle dreid seg om
                  perspektivene fremover – er at representanten Holmås nærmest har hatt en hysterisk
                  oppmerksomhet rundt perspektiver, men bare rundt perspektivene om hvilken
                  regjering vi skal ha etter valget i september. Jeg tror at denne saken om
                  perspektivmeldingen burde hatt litt andre proporsjoner enn det. 

Venstre får svare for seg. Vi har som sagt både i Lofoten og Vesterålen-saken og i
                  en rekke andre saker kraftige landsmøtevedtak som reflekterer den politikken Høyre
                  har. Og så vil vi i et eventuelt regjeringssamarbeid, en regjeringsplattform,
                  meisle ut en politikk som de aktuelle partier er enige om – på akkurat samme måte
                  som de nåværende regjeringspartier i sin tid gjorde. 

 Innlegget til representanten Holmås gir vel det motsatte av et perspektiv, for når
                  en ser på inntektsforventningene som Regjeringen legger fram i stortingsmeldingen,
                  er det ingen tvil om at en tar med seg inntekter fra utvinning av oljen som ligger
                  i Lofoten og Vesterålen. Men så argumenterer en altså fra SVs side med at en ikke
                  skal produsere denne oljen, men inntektene får en med. 

Det perspektivet som representanten Holmås egentlig kommer med, er en fullstendig
                  mistillit til norske teknologimiljøer. Han bare forventer og konkluderer med at
                  uansett hva som gjøres i Norge de neste 50 årene, vil en ikke klare å finne en
                  teknologi som gjør at en kan utvinne norsk olje og gass i Lofoten og Vesterålen
                  uten å rasere norske fiskerier. Jeg er mye mer optimistisk. Ser en på norsk
                  oljevirksomhet de siste 40 årene, har det vært en teknologisk utvikling av en
                  annen verden. Man spør: Hva skal være det norske Nokia? Da er det bare å se på
                  norsk oljeindustri, så har en et Nokia i n-te eksponent. Norsk oljeindustri er
                  driveren for teknologiutvikling. 

Jeg ville heller hatt et perspektiv der en sier: La oss ha strenge miljøkrav til
                  norsk oljeindustri. Det er ikke riktig slik som SV stadig påstår, at Høyre og
                  Fremskrittspartiet vil ha anarki på oljesiden. Vi sier at det skal være klare
                  retningslinjer og klare krav. Men la oss samtidig gi et signal til
                  oljevirksomheten om at hvis de klarer å innfri miljøkravene, så skal de få lov til
                  å utvinne ressursene som er der. 

Så får en heller ha et perspektiv på akkurat Lofoten og Vesterålen, hvor en sier
                  at der må dere heller legge opp til å kunne finne opp horisontal boring fra land
                  eller fra undervannsinstallasjoner lenger ute, som gjør at det ikke er fysiske
                  installasjoner akkurat der fisken er. Da hadde en hatt perspektiv, for
                  perspektivene handler også om hvordan en skal forsyne verden med energi framover.
                  Det er ingen land i EU som kommer til Norge og sier at nå må Norge kutte olje- og
                  gassproduksjonen sin. Samtlige delegasjoner som kommer til energi- og
                  miljøkomiteen, har som første sak: Hvordan skal en øke eksporten fra Norge til
                  Europa? De ser at selv med den satsingen en har på fornybar energi, vil mankoen på
                  energi i Europa tilsi at en må importere 70 pst. av gassforbruket. Det er ikke
                  snakk om at en bare kan doble satsingen på fornybar energi i forhold til det som
                  nå er planlagt. De skal allerede doble installert kapasitet på fornybar energi de
                  neste 12 årene, og de er ikke sikre på at de klarer det engang. Så å anta at de
                  skal kunne doble utover det, er ønsketenkning. 

Når vi hører North Energy som går ut og sier at de kan prøve å få til et
                  tunnelprosjekt der en borer seg under havbunnen for å lete etter olje eller de
                  oljeselskapene som sier de kan bore horisontalt tre–fire–fem kilometer – ja, i
                  løpet av 50 år kan vi anta at de gjerne klarer tre–fire–fem mil, og dermed kan en
                  utnytte de olje- og gassressursene som ligger der uten at en i det hele tatt
                  setter området i fare med en fysisk installasjon – så er det slike perspektiver
                  jeg gjerne skulle ha sett fra SV, ikke bare troen på at en kan realisere
                  alternative energikilder som erstatter alt som finnes i dag. 

 Flere har ikke bedt om ordet til sak nr. 3. 

(Votering, se side 3038) 





                    

 Under debatten har Jan Tore Sanner satt frem to forslag på vegne av Høyre og
                  Venstre. 

Forslag nr. 1 lyder: 

«Stortinget ber Regjeringen legge til grunn for fremtidige budsjettforslag at
                     de økte bevilgningene handlingsregelen årlig tilfører statsbudsjettet, skal
                     brukes til å øke vekstevnen i norsk økonomi gjennom satsing på forskning og
                     utdanning, vei og annen infrastruktur, miljøinvesteringer og vekstfremmende
                     skattelettelser.» 

Forslag nr. 2 lyder: 

«Stortinget ber Regjeringen fra Nasjonalbudsjettet for 2010 etablere et særlig
                     rapporteringssystem i de årlige budsjettdokumentene for hvordan veksten i
                     oljepengene disponeres.» 

Fremskrittspartiet har varslet at de ønsker å støtte forslagene. 

Votering:

Forslagene fra Høyre og Venstre ble med 57 mot 46 stemmer ikke
                  bifalt.

(Voteringsutskrift kl. 18.44.51)

Komiteen hadde innstilt: 

St.meld. nr. 9 (2008–2009) – Perspektivmeldinga 2009 – blir å leggje ved
                  protokollen. 

Votering:

Komiteens innstilling ble enstemmig bifalt.


                    
                    

