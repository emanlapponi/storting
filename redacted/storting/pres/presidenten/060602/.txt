 Presidenten vil gjøre oppmerksom på at det foreligger en endret dagsorden. Denne endringen består i at sakene nr. 9 og 10 på den opprinnelige dagsordenen er gått ut.




Representanten Kari Kjønaas Kjos vil framsette et privat forslag.




 Jeg har gleden av på vegne av Anders Anundsen, Gjermund Hagesæter, Karin S. Woldseth, Harald T. Nesvik og meg selv å fremme forslag om å ivareta norske borgeres interesser i utlandet, samt bruk av norske behandlingsinstitusjoner mv. i utlandet.




 Representanten Karin S. Woldseth vil framsette et privat forslag.




 Jeg vil på vegne av Ulf Erik Knudsen og meg selv fremme forslag om en norsk kulturkanon.




 Representanten Harald T. Nesvik vil framsette to private forslag.




 Jeg har gleden av å framsette to forslag. Det er forslag fra stortingsrepresentantene Vigdis Giltun, Jan Henrik Fredriksen og meg selv om tiltak for å øke organdonorkapasiteten i Norge. Og det er forslag på vegne av representantene Bård Hoksrud, Vigdis Giltun, Jan Henrik Fredriksen og meg selv om opprettelse av en egen ombudsordning for psykisk utviklingshemmede.




 Forslagene vil bli behandlet på reglementsmessig måte.




Før sakene på dagens kart tas opp til behandling vil presidenten foreslå at formiddagsmøtet – om nødvendig – fortsetter utover den reglementsmessige tid, kl. 15, til dagens kart er ferdigbehandlet. – Ingen innvendinger er kommet mot presidentens forslag, og det anses vedtatt.





                    
                    
                    

 Ingen har bedt om ordet.




Jo, Finn Martin Vallersnes, vær så god.




 Takk, president. Vi sitter langt ute på venstre side, men vi er med!




Det er en enstemmig og kortfattet innstilling til denne saken – likevel et par kommentarer motivert ut fra at jeg for tiden er delegasjonsleder til IPU.




Det er to kryssende hensyn i arbeidet i IPU. Det ene er å være langsiktig representert, som har gitt oss en del muligheter for å ha tunge posisjoner i organisasjonen, ikke minst i forrige periode, men også inn i denne. Det krever at vi har representanter som deltar over en viss tid, og som kan bli akseptert i organisasjonen.




Samtidig ser vi i økende grad behovet for å kunne trekke på et videre spekter av representanter fra de ulike fagkomiteene i vårt eget storting til arbeidet i IPU. Det henger delvis sammen med et reformarbeid som går for IPUs egen drift, og delvis sammen med IPUs ambisjon om å gjøre seg relevant som parlamentarikerforum for FN. Det er et økende samarbeid mellom IPU og FN – et økende antall fellesarrangementer, parlamentarikerhøring i november og tematisk samkjøring i mange sammenhenger. Det betyr at en ser for seg en uvikling hvor IPU i økende grad vil etterspørre representanter for de ulike lands parlamenter som til daglig har arbeid innen de fagområdene som settes på dagsordenen.




Den norske delegasjonen er sammensatt på en litt annen måte enn de fleste andre, og det fungerer – til nå – veldig bra. Vi er fire faste representanter valgt for fire år. Vi har også en pool av vararepresentanter fra ulike komiteer som vi supplerer med, slik at vi er fire pluss to, altså seks, ved den store konferansen om våren. Det gir mulighet for å supplere med folk fra ulike deler av Stortingets arbeid.




Jeg nevner dette nå fordi at dersom IPU lykkes i å videreføre den reformen de har slått inn på, kan dette gjøre det nødvendig å rekruttere enda bredere i Stortinget for å kunne trekke på spesielle kompetanser når ulike saker kommer opp på kortere varsel – ikke slik som i dag, at ting planlegges et halvt år i forveien og er veldig programmatisk.




 Da må presidenten bare si at det var ikke meningen å overse noen som sitter på venstresiden.




Flere har ikke bedt om ordet.

(Votering, se side 2552)





                    

 Etter ønske fra utenrikskomiteen vil presidenten foreslå at taletiden begrenses til 40 minutter og fordeles med inntil 5 minutter til hvert parti og inntil 5 minutter til statsråden.




Videre vil presidenten foreslå at det gis anledning til replikkordskifte innenfor den fordelte taletid på inntil fem replikker etter innlegg fra medlemmer av Regjeringen og etter innlegg fra hovedtalerne fra hver partigruppe.




Videre vil det bli foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordfører for saken):

 I en tid da verden har blitt mindre, på den måten at handlinger eller uttalelser i ett land kan få og får konsekvenser i et annet, i en tid da jernteppet ikke eksisterer mer, har mange i den vestlige verden skapt islam og de innvandrermuslimske folkegruppene i Europa som nye fiender. En del høyrepopulister nører opp under folks frykt for det ukjente, det som er annerledes, og lager skiller mellom dem og oss. Ekstremister i muslimske land svarer med å stemple oss i vestlige land kollektivt. Konfliktnivået forsterkes på begge sider, til tross for at det store flertallet, både i Europa og i de muslimske land, ønsker å leve fredelig i samkvem med hverandre.




Dette er bakgrunnen for at forslaget fra Venstre, som vi behandler i dag, er viktig og kommer i rett tid. Jeg vil takke forslagsstillerne for et viktig initiativ, som det var unisont bifall til da komiteen hadde høring. Intensjonene i forslaget mener jeg er vel ivaretatt i innstillinga, som et stort flertall står bak. Det er bare Fremskrittspartiet og Høyre som har egne merknader, men jeg oppfatter det ikke slik at det er de store forskjellene, bortsett fra Fremskrittspartiets motstand mot å lage rammer for kulturelt mangfold her heime.




Fred baseres på tillit, respekt og kunnskap om hverandre. Mangel på kunnskap vil føre til frykt, som igjen gir grobunn for konflikter. Samarbeid og utveksling mellom enkeltmennesker, folk til folk-samarbeid, mellom organisasjoner, utdanningsinstitusjoner, journalister, kulturliv og næringsliv vil gi kunnskap, som er en forutsetning for dialog. Er det noe verden trenger i dag, så er det dialog.




Det som overrasket flere i komiteen på en positiv måte da vi hadde høring, var alt det samarbeidet som allerede eksisterer, og alle de initiativene som allerede er tatt. Under høringa etterlyste flere aktører tiltak som kan bidra til nettverksbygging og erfaringsutveksling. Komiteen ber Regjeringa bidra til det. Mye er satt i gang, men mye er fremdeles ugjort. Det er behov for å styrke eksisterende tiltak, men også for å skape nye. I det arbeidet må vi ta i bruk den kompetansen som andre og tredje generasjons minoritetsbefolkning har, på en mye mer systematisk måte.




Komiteen framhever at det nå er særlig viktig å styrke samarbeid og utvekslingstiltak mellom barn og unge her og i muslimske land. Komiteen viser til at likeverdig samarbeid mellom barn og unge på tvers av kulturelle og nasjonale grenser bidrar til læring, demokratiutbygging og utvikling av det sivile samfunn. Likeverd betyr en erkjenning av at læring skjer på begge sider.




Landsrådet for Norges barne- og ungdomsorganisasjoner, LNU, har bred kompetanse og lang erfaring, og når mange. Derfor ber komiteen Regjeringa om å vurdere å opprette en egen tilskuddsordning i LNU-regi for prosjektsamarbeid mellom barn og ungdom i Norge og i muslimske land. På samme måte ber komiteen om at Regjeringa styrker muligheten for at norsk ungdom kan studere på universiteter i f.eks. Pakistan, på samme måte som de gjør det i Australia, og om at det er behov for utveksling og samarbeid mellom utdanningsinstitusjoner, f.eks. ved å bytte lærerkrefter.




I innstillinga til kulturmeldinga i forrige periode understreket Stortinget at Norge må utvikle kulturperspektivet i forhold til freds- og forsoningsarbeid. Verden trenger friere flyt av kunst- og kulturuttrykk. Jeg vil peke på tre gode eksempler. Alle er de støttet av Utenriksdepartementet.




Det ene er Forfatterhuset i Kabul – et samarbeidsprosjekt mellom afghanske og norske forfattere, et bidrag til oppbygging av det sivile samfunnet og ytringsfriheten i Afghanistan.




Det andre er kunstnersenteret i Ramallah – et samarbeid mellom Kunsthøgskolen i Oslo og palestinske kunstnere. Det var jo nettopp disse som tok til motmæle ved opptøyene i Palestina etter karikaturtegningene.




Det tredje eksemplet er Mela-festivalen her heime – en betydningsfull møteplass på tvers av kulturer og generasjoner, der majoritets- og minoritetskulturene møtes på likeverdig basis, en festival som fremmer dialog og samarbeid mellom kunstnere fra sør og norske kunstnere. Det er nå et ansvar for Regjeringa å se til at Mela og andre festivaler som inkluderer minoritets- og majoritetsbefolkninga, kan få utvikle seg videre.




Igjen vil jeg framheve støtte til kvinneprosjekter. Oslo-koalisjonen har det i flere land. Det gjorde inntrykk da de beskrev forholdene i jentenes koran-skole i Palestina, som de hadde krevd å få innpass i. Det er vel ikke tvil om at en styrking av kvinners rettigheter og stilling vil styrke det sivile samfunnet og bedre dialogen.




Jeg viser til det enstemmige forslaget til vedtak fra komiteen.




 Det blir replikkordskifte.




 Kun til en liten detalj. – Vi er jo veldig enige i denne innstillingen. Det ble fra saksordførers side sagt, så vidt jeg fikk med meg, at den eneste mangel på enighet var Fremskrittspartiets motstand mot å lage rammer for kulturelt mangfold her hjemme. Jeg vil gjerne få presisere det som står i innstillingen fra en enstemmig komite:







«Komiteen viser i denne sammenheng til betydningen av møteplasser og arenaer her i Norge» – for et kulturelt mangfold.




Den presiseringen som kommer etterpå om at man må styrke dette, mener vi går utover det innstillingen er ment å håndtere, at det kan takles i andre sammenhenger, f.eks. i den relevante komite, og at det ikke har noe her å gjøre. Jeg vil bare be saksordføreren være enig med meg i at den merknaden vi ikke er med på, ikke gir et grunnlag for å si det som saksordføreren her sa om at vi er motstandere av slike arenaer.




 Jeg er veldig glad for den presiseringa som Morten Høglund gav her, og at han er enig i at det er viktig å ta vare på de møteplassene som eksisterer. Men nå er det slik at det er en helhet i politikken. Jeg har registrert at Fremskrittspartiet i andre sammenhenger konsekvent har stemt imot tiltak som kunne fremme og bedre det kulturelle mangfoldet. Mela er et slikt eksempel, som jeg viste til. Jeg mener at vi trenger flere slike tiltak, som også er støttet av Utenriksdepartementet, og som er et ansvar for utenrikskomiteen.




 Flere har ikke bedt om ordet til replikk.




 Jeg kan tilslutte meg saksordførerens framlegg av komiteens innstilling. Etter min oppfatning er enigheten om sakens hovedinnhold større enn det innstillingens form kan tyde på. Med mer tid ville vi sikkert kunne sammenfattet nyanser i de ulike merknadene ytterligere – apropos behovet for kontakt.




Men til sakens innhold. Vi trenger mer internasjonal dialog i denne sammenheng, spesielt knyttet til kontakten mellom Norge og muslimske land. Verden står foran alvorlige utfordringer, og mange av dem krever internasjonale løsninger. Det kan være utfordringer knyttet til miljø, fattigdom eller, det vi behandler i dag, som kanskje er selve hovedgrunnlaget, oppgaven med å sikre fred og sameksistens.




Ordet «globalisering» blir ofte brukt som et samlebegrep på krefter som gjør verden mindre. Riktignok er kloden som før, men handlinger ett sted får virkninger for mennesker andre steder i verden, og det på svært kort tid. Vi så det klart i etterdønningene etter publiseringene av de såkalte karikaturtegningene.




Mennesker har til alle tider vært på reise, underveis, og på den måten utvekslet kulturelle ideer og impulser. Noen har reist frivillig, mens andre må reise og forlate sitt hjemsted, sitt hjemland, mot sin vilje. Når vi er på farten, er det ikke sikkert vi alltid har likt det vi har sett, men det har i alle fall gjort oss bevisste på at det finnes andre skikker og andre kulturer. Gjennom slik kontakt og interaksjon har vi utviklet oss, fått forståelse for andres synspunkter og skapt forståelse for våre egne synspunkter, likheter og forskjeller.




Jeg vil også gi honnør til intensjonen i det forslaget vi debatterer i dag, som er å skape større forståelse mellom land, kulturer og religioner, for å unngå konflikter og hindre ytterliggående krefter. Ingen land er imidlertid knapt lenger bare det ene eller det andre, så man skal være forsiktig med å bruke sekkebegreper, men landene har ofte minoriteter av ulike typer, også religiøse.




Vår oppgave må være å skape møteplasser mellom mennesker for å legge til rette for dialogen mellom mennesker av ulik nasjonal, kulturell og religiøs bakgrunn. I denne dialogen skal vi ha forankring i våre demokratiske og menneskerettslige verdier. Men kontakten skal omfatte også dem som ikke er våre menings- og trosfeller. Ja, særlig derfor, at vi har ulike meninger og ulik tro. Men jeg er enig i det som står i merknaden fra Fremskrittspartiet om at vi selvsagt skal etterspørre i vår kontakt med myndigheter og organisasjoner i land som har ulike oppfatninger og ulike trosretninger, også endringer i samfunnsspørsmål som ivaretar grunnleggende menneskerettigheter.




Det er viktig med kontakt på ulike nivåer, på myndighetsnivå, men særlig understreket her i denne innstillingen, arenaer for mellommenneskelig kontakt innen barne- og ungdomsarbeid, utdanning, kunst og kultur, politiske partier – og jeg tar med fra Høyres mindretallsmerknad – idrett og media.




Et viktig forhold omtalt i innstillingen er at vi må lære å utnytte den kompetansen som vi har i våre egne minoritetsgrupper. Jeg vil samtidig legge vekt på at den interkulturelle og interreligiøse dialogen også må styrkes nasjonalt her i Norge.




Jeg vil understreke at det internasjonale kontaktarbeidet ikke er av ny dato, men at det må forsterkes. Som brevet fra Utenriksdepartementet viser, har Norge lenge støttet ulike initiativ gjennom tiltak som har styrket og utvidet våre kontaktflater med en rekke muslimske land. Dette går sammen med innsats for demokrati- og reformarbeid i den muslimske verden gjennom bidrag til økonomisk utvikling, godt styresett og økt gjensidig forståelse. Alt henger sammen med alt.




Regjeringen kan med bakgrunn i den foreliggende innstillingen forsterke grunnlaget for de mellommenneskelige kontaktflatene mellom Norge og de muslimske land.




 Jeg kan også i all hovedsak slutte meg til de to foregående innlegg, og jeg vil også gi honnør til forslagsstillerne fra Venstre for et, slik vi ser det, konstruktivt bidrag om et følsomt og vanskelig tema. Høringene som vi hadde, gav også et godt bidrag til å finne en form på saken som jeg mener har vært heldig, og slik vi oppfatter det, understreker dette ikke minst folk til folk-samarbeidet. Her tror vi det er et stort uutnyttet potensial, og innstillingen viser også til eksempler på hvordan vi kan få grep på det. Fra vår side er det viktig å understreke at det er gjennom ulike typer organisasjoner, gjennom studentutveksling, mye som kan gjøres for å bedre forståelsen, bedre dialogen og kontakten mellom Vesten og den islamske verden.




Vi har i våre merknader valgt å problematisere dette med myndighetskontakt og hvordan vi vil forholde oss til det. Samtidig vil jeg understreke at selv i de land hvor vi mener det er vanskelig og kanskje endog ikke tilrådelig å ha myndighetskontakt, ser vi behov for å ha kontakt på andre nivå, med opposisjonelle grupper, med kvinneorganisasjoner, med studentgrupper og enkeltstudenter. Så kontakt skal vi ha, men noen steder vil vi kanskje stille enkelte krav til hvordan vi forholder oss til en myndighetskontakt.




Vi har sluttet oss til det alt vesentlige av de merknader som komiteen står sammen om. Det er kun på to mindre betydningsfulle områder vi har gått ut. Det ene gjelder beskrivelsen av det som skjedde rundt karikatursaken i vinter, og vi kan ha en litt ulik oppfatning av hvordan Norges rolle var der i forhold til kommunikasjonen med enkelte miljøer i den muslimske verden. Jeg skal ikke gå inn på det. Det andre er det som så vidt var oppe i min replikk til saksordføreren tidligere. Det sies i merknaden at «de kulturelle og kunstneriske møteplassene (...) i Norge må styrkes». Det kan godt være. Vi vil mene at det kanskje ikke er en sak som hører hjemme i utenrikskomiteen, og at den går utover det som var intensjonen i forslaget. Derfor har vi valgt å ikke ta del i den. Samtidig sier vi i avsnittet foran at det er viktig at man har møteplasser her hjemme. Mela-festivalen er positivt beskrevet, og den oppfatningen deler vi. Så uenigheten er kanskje ikke så veldig stor. Jeg har behov for å understreke det, selv om det nok vil være i andre fora enn utenrikskomiteen denne type aktiviteter og arrangementer må finne sin støtte, i hvert fall økonomisk støtte, hvis det er snakk om det.




Avslutningsvis vil jeg igjen si at hvis vi kan få dette inn i former som er beskrevet, tror jeg vi er et stykke på vei til i hvert fall å bedre den dialog som er helt nødvendig.




 Det blir replikkordskifte.




 Framstegspartiet har ein merknad om, og Høglund tek det opp igjen no i innlegget sitt, at dei er skeptiske til ein del styresmakter, spesielt dei som ikkje tek det så nøye med grunnleggjande menneskerettar, og til samarbeid med dei. Dei hevdar derfor at ein må samarbeide eller skape ein dialog med slike land, då hovudsakeleg med opposisjonelle grupper. Men skal ein kunne påverke slike styresmakter som det er snakk om her, må ein på ein eller annan måte finne ei kommunikasjonsform, og ein total isolasjon får ofte den motsette effekten av det ein ønskjer. Regimet forskansar seg og strammar grepet på eige folk endå meir. Ser ikkje Framstegspartiet denne faren dersom ein ikkje skal samhandle med desse styresmaktene på ein eller annan måte?




Venstre ønskjer ikkje å vere med på å gje legitimitet til slike regime, men vil vere med og opne kanalar for å påverke også i desse landa.




 Jo absolutt, og det som det blir referert til her, er dilemmaer, reelle dilemmaer, som det er vanskelig å gi noe fasitsvar på. Samtidig vil vi mene at det vil gå grenser, det må gå grenser. Jeg understreket i mitt innlegg behovet for å ha kontakt og dialog med disse samfunnene på ulike plan, men kontakt med myndighetene i enkelte tilfeller mener vi er svært vanskelig. Vi har i dag fra norsk side valgt å avstå fra den type kontakt i forhold til f.eks. Burma, noe det er allmenn og bred enighet om. Men jeg vil mene at her må man ta land for land. Politikken vil kunne variere også over tid, og hva som er god og fornuftig politikk for å få disse landene til å endre seg og bli konstruktive partnere og overholde menneskerettigheter osv., er det ikke gitt å ha den endelige løsning på til enhver tid.




 Flere har ikke bedt om ordet til replikk.




 Jeg vil også understreke at det er stor enighet om fellesmerknaden som det er redegjort for her, og vil også slutte meg til dem som sier at det er et viktig tema som, fortjenestefullt, er tatt opp av forslagsstillerne.




Utviklingen, eller manglende utvikling, i enkelte muslimske land bekymrer mange av oss, og i håndteringen av dette er det viktig å være klar på egne verdier og prinsipper samtidig som vi stimulerer og samarbeider med moderate krefter i disse landene for å styrke dem. Da er samarbeidet med enkeltmennesker, frivillige organisasjoner, politiske partier og næringsliv vesentlig. Som flertallet går inn på, er folk til folk-samarbeidet viktig, og da er særlig barn og unge vesentlige deltakere.




Når Høyre til tross for denne betydelige enigheten har en såpass lang særmerknad her, er det fordi vi har ønsket å vektlegge en del forhold i tillegg som belyser noe av problemstillingen i den brede kontaktflaten en må ha med disse landene. For det første vil jeg peke på at den muslimske verden er stor, og den er mangfoldig. Den kjennetegnes ved betydelig spredning når det gjelder politiske, sosiale, økonomiske og kulturelle tilstander. I noen muslimske land er det betydelig politisk frihet, pressefrihet, en viss grad av markedsøkonomi og åpne grenser, mens andre er preget av politisk undertrykking, korrupsjon og lukkede planøkonomier.




Etter vår mening er behovet for en åpen dialog størst med sistnevnte gruppe, nemlig de som er kommet kortest – men desto mer krevende å gjennomføre. Her tror jeg kanskje vi skiller oss litt fra synspunktet til Fremskrittspartiet. Det er klart det er regimer hvor en ikke ønsker å gå inn i kontakt i det hele tatt, men vi skyver kanskje grensen noe lenger enn det Høglund har gitt uttrykk for.




Så er det det at skal vi få effekt av vår innsats, vil det være vesentlig å gjøre dette i et samspill med andre land, helst innenfor en multilateral ramme. I den sammenheng vil jeg bare kort peke på at det pågår arbeid f.eks. i EU som en kan slutte seg til.




Samtidig er vi opptatt av at satsing på organisasjoner og miljøer som er vennligsinnet mot Norge, som en skulle kunne ønske, demmet opp for mer ytterliggående krefter i de samme landene – det er kanskje litt blåøyd å tro sånn uten videre. Det ble vel aktualisert og vist i forbindelse med angrepene på ambassadene både i Damaskus og Teheran tidligere.




En må i dette arbeidet være oppmerksom på at potensialet for NGO-er og politiske partier i mange muslimske land er svært begrenset. Vi mener at en skal være ganske klar på hva en går inn i hvis en vil samarbeide med muslimske miljøer som er grunnleggende uenig med oss i en rekke saker. Men på den annen side mener vi at det er feil bare å snakke med dem som er enig med oss fra før. Og når vi går inn i disse vanskelige dialogene, må vi gjøre det på en måte som i det minste skaper en gjensidig respekt, selv om det er stor uenighet.




Vi har i merknaden vår pekt på en del områder som vi synes er vesentlige. Noen har vært nevnt av andre talere før meg. Det gjelder media, utveksling av journalister, det gjelder innen idrett, og det gjelder også å forsterke en del av den kunnskapsoppbyggingen som allerede pågår innen utenrikstjenesten, forsvaret og andre offentlige organer samt bedrifter og frivillige organisasjoner. Der er det et potensial allerede som kan bygges videre ut, og som vi kan trekke på i disse sammenhengene også.




Vi er kjent med at Utenriksdepartementet i flere år har gjennomført menneskerettsdialoger med land hvor det politiske systemet skiller seg betydelig fra vårt eget. Vi har klart å gjennomføre det. Det bør kanskje prøves ut i flere land, også i den muslimske verden.




Jeg er grunnleggende tilhenger av dialog. Vi vet fra meningsmålinger utført av UNDP at et markert flertall i de arabiske landene ønsker seg en demokratisk styreformsutvikling. Jeg tror det er helt avgjørende å gå videre med dialog, først og fremst for å styrke de moderate kreftene i disse landene.




 Det blir replikkordskifte.




 Jeg har bare lyst til å gi representanten Vallersnes muligheten til å utdype hva han egentlig mente. Jeg har selv jobbet med ungdomsprosjekt der de mest ekstreme og de minst ekstreme både på israelsk og palestinsk side, i ungdomspartiene, f.eks., satte seg ned sammen og jobbet for felles plattformer når det gjelder menneskerettigheter. Det gjorde vi da vi var 15 år yngre enn vi er nå. Det var stort sett bare ungdomspartier rundt bordet.




Representanten sa at dette var et veldig vanskelig minefelt. Det kan det nok være, men ikke så vanskelig at jeg ikke tror at unge mennesker kan klare å bevege seg inn i det. Så jeg vil egentlig bare spørre representanten om han kan utdype hva han mener er det farlige ved å opprette dialogen.




 Jeg har ikke sagt at det er farlig med dialog. Men jeg har sagt at det er krevende, særlig hvis man gjør det jeg tror er nødvendig, nemlig etter hvert å tilnærme seg også dem som er uenig med oss. Det er alltid lett å snakke med dem som er mest enig med oss. Hvis vi virkelig ønsker å påvirke utviklingen i disse landene, må vi vel også inn i en dialog med dem som er mer uenig med oss. Det er mer krevende, ikke minst fordi vi, hvis vi skal få det til, i dialogen må vise at vi tross alt har respekt for dem, og at respekten er gjensidig, selv om vi er uenige.




Så jeg tror ikke det er noen uenighet mellom representanten Skei Grande og meg om dette. Men jo mer man kommer i inngrep med de kreftene vi helst vil motvirke, jo mer utfordrende blir oppgaven.




 Flere har ikke bedt om ordet til replikk.




 Det er ikkje svært mange månader sidan vi både dag og natt hadde brente norske flagg og angripne ambassadar på netthinnene. Det illustrerer på ein måte dei utfordringane vi står overfor.




Det viste seg at Noreg hadde ein beredskap. Noreg hadde hatt ein Oslo-koalisjon som gjorde at ein faktisk ganske raskt var i stand til å få til ein dialog med dei forskjellige aktørane her i Oslo og i Noreg, og dei kunne gå inn og gjere ein jobb internasjonalt og i forhold til Noreg. Det har vore ein del skuldingar om at dei var for naive og for ettergjevande.




Men etter mitt syn gjorde dei det beste dei kunne i ein svært vanskeleg situasjon. Eg trur grunnen til at vi kom betre frå dette enn t.d. Danmark, var at vi hadde bygd opp og hatt denne beredskapen over minst ti år.




Eg trur at å byggje den typen beredskap i breie grupper, og starte med barn og ungdom, slik Anne Margrethe Larsen og Trine Skei Grande peikar på i forslaget, er ein svært god idé. Det er ingen annan veg til større forståing – ikkje einigheit, men større forståing – enn at ein blir kjend med kvarandre sine reelle standpunkt, og at ein i tillegg lærer å respektere at ein har forskjellige standpunkt.




Eg er einig i mykje av det som står i særmerknaden frå Høgre, men eg synest i grunnen det meste var godt sagt i fleirtalsmerknaden og med saksordførarens penn, og eg står difor heilt og fullt bak det.




Eg trur det er viktig at Utanriksdepartementet og andre norske offentlege organ no følgjer opp det som ligg i dette framlegget, og at det som er fleirtalsinnstillinga her, på ein god måte blir sett ut i livet. Høyringa viste at vi har svært mange som allereie har kompetanse, og då må vi bruke den kompetansen.




Vi skal erkjenne at naivitet kan vere eit problem, og vi skal nok i større grad tore seie høgt ein del ting som vi kanskje ikkje har vore flinke nok til å seie. Når det gjeld t.d. karikaturar, har vestlege media no samla inn dokumentasjon på kva typar karikaturar som vert brukte i muslimske miljø i høve til først og fremst jødar, men òg kristne, og det er klart at dei ikkje står noko tilbake for dei karikaturane som vart framstilte i norske og danske media. Vårt svar må vere at vi ikkje vil at nokon skal tråkke på nokon sine heilage symbol, anten symbola er islamske, kristne eller jødiske. Det må ikkje bli slik at vi seier at sidan dei gjer det òg, kan det ikkje vere så farleg om vi gjer det. Det er ein dårleg veg å gå vidare på.




Eg vil avslutte med å takke dei to forslagsstillarane for at dei kom opp med forslaget, og eg ser fram til at den norske forvaltinga, i samarbeid med dei partane som er nemnde her, kan føre dette vidare. Eg er heilt einig med representanten Vallersnes i at det ikkje finst nokon annan veg enn dialog for at verda skal gå framover.




 Jeg er glad for at vi gjennom komiteens behandling av dette Dokument nr. 8-forslaget kan si at det er en stor grad av enighet om det som ble konklusjonen, og jeg vil gi ros til saksordføreren for å ha ført i pennen et godt stykke arbeid. Men dette Dokument nr. 8-forslaget må forhåpentligvis kunne ses som et avsluttende kapittel i karikatursaken og den turbulens som fulgte i kjølvannet av den.




La oss bare med en gang innrømme at i det kulturelle og religiøse mangfoldet vi har i denne verden, finnes det en del sensitive symboler som vi bør være oppmerksom på, og som vi skal ha stor respekt for.




Representanten Morten Høglund antydet at det er en del lokale ting i denne saken som kanskje ikke hører hjemme i utenrikskomiteen. Det kan så være, men selv er jeg som medlem av utenrikskomiteen også et lokalsamfunnsmenneske, og jeg føler et medansvar for det som skjer i mitt lokalsamfunn. Nå har debatten hittil naturlig nok hatt en vinkling mot de store muslimske samfunnene ute, og jeg skal komme tilbake til det på slutten av mitt innlegg, men jeg vil fokusere litt på det som har skjedd hos oss selv.




I den hektiske perioden som vi var inne i, med en medieopphetet situasjon, var det røster som hevdet at vi måtte være sterke i kravet om større respekt for en grunnleggende rettighet som ytringsfriheten. Egentlig er det ikke vanskelig å være enig i utsagnet, men samtidig bør vi stoppe opp og minne oss selv på at den prosessen som har endt opp i ytringsfrihetens status, har vært langvarig i vårt samfunn. Og – du store tid – til tider har den vært kontroversiell. Så vi har gått en lang vei dit vi har kommet i dag.




La oss nå være så tolerante at vi sier at mange av våre nye landsmenn som kommer fra diktaturer, fra stater som har sterke føderalistiske trekk, og fra unge demokratier i utvikling, ikke har den ballasten med seg. Det vil være å gå vel langt å forlange at disse menneskene, etter kortere eller lengre tids opphold i vårt land, skal ha den samme innsikt, den samme respekt og forståelse for ytringsfrihetens fundamentale innslag og posisjon i vårt samfunn. Det har – for å si det igjen – tatt oss generasjoner å bygge opp. Det betyr ikke at man skal være ukritisk til en del av de ytringsformene som ble tatt i bruk i billedstriden. Men viktigere enn det er – som mange har vært inne på – at vi har en konstruktiv dialog med våre landsmenn her og gjennom det kan skape en atmosfære som gir grobunn for forståelse og respekt for de verdier som vårt samfunn er bygd på.




Så til forslaget, som kanskje kan oppfattes å få en litt ufortjent skjebne ved at det blir lagt ved protokollen. Men som andre har sagt, er det veldig viktig at dette ble tatt opp. Forslagsstillerne har gjennom den prosessen vi har gått igjennom, lagt fram for oss en god oversikt over de allerede solid etablerte dialogfora vi har nettopp mot muslimske land. Og det er viktig at vi styrker dem. Jeg tror vi kan si at det at Norge etter en helhetlig vurdering kom relativt bra ut av denne situasjonen – da velger jeg å se med milde øyne på det som dessverre skjedde i Damaskus og Teheran – er nettopp på grunn av det etablerte systemet. Hvis vi i tillegg, igjen som en frukt av dialog, kan bringe erfaringer ned til våre lokalsamfunn og sette i gang en positiv prosess der, har vi lært noe meget viktig.




 Venstres forslag om et utvekslings- og samarbeidsprogram mellom muslimske land og Norge bygger på en grunnfestet tro på dialog. Dialog kan bidra til å rydde opp i fordommer og misforståelser eller rett og slett ren uvitenhet. Gjennom dialog kan vi bygge gode relasjoner mellom mennesker, endre deres holdninger og styrke demokratiske og menneskerettslige verdier. Dialog er en utrolig kraft!




Noen har hevdet at dialog skal stå i motsetning til tydelighet og klare verdier, men vi trenger dialog framfor konfrontasjon. Det er Venstre enig i. Dialog forutsetter at man vet hvor man står og hvilke verdier man vil fremme. Det er slett ikke uttrykk for svakhet eller ettergivenhet, tvert imot. Uten vilje til å snakke sammen menneske til menneske, kan en konfrontasjonslinje bli selvforsterkende og i verste fall øke omfanget av fordommer, vold og terrorisme.




Dette forslaget ble svært aktuelt etter at de berømte karikaturtegningene ble offentliggjort i enkelte aviser tidligere i år. Som vi alle husker, ble det svært sterke reaksjoner flere steder i den muslimske verden. Men ideen til forslaget ble fremmet 

før 

karikaturtegningene kom i fokus. Dette vil jeg gjerne understreke, fordi forslaget ikke bunner i en enkelt sak eller begivenhet, men i et generelt problem som vi står overfor. Den vestlige og den muslimske verden trenger å jobbe med å styrke samarbeidet mellom enkeltmennesker, frivillige organisasjoner, politiske partier og næringsliv. Utdanning er et viktig element i dette samarbeidet, noe som gjør at det bør omfatte elev-, student- og forskerutveksling.




Videre er det av stor betydning at norske partier får flere søsterpartier i den muslimske verden. Mange av de internasjonale partiorganisasjonene har søsterpartier i mange land, men få eller ingen fra denne delen av verden.




Frivillige og ideelle organisasjoner som ønsker å bygge relasjoner til den muslimske verden, bør dessuten få ressurser til det. I forslag til revidert budsjett har Venstre derfor foreslått midler til samarbeidsprogram. Barne- og ungdomsorganisasjoner må også få hjelp til å knytte nærmere bånd med muslimske søsterorganisasjoner.




Enkelte kommentarer til forslaget går på at det bør avgrenses til noen få land, og at det bør rettes inn mot opposisjonelle grupper. Venstres intensjon var ikke å tre slike begrensinger ned over forslaget. Det avgjørende bør være at man ser et sterkt engasjement hos seriøse norske aktører. Videre bør man se et betydelig potensial for et fruktbart samarbeid med egnede partnere i den muslimske verden.




I et brev til utenrikskomiteen av 8. mars 2006 skrev utenriksministeren at Regjeringen er positiv til å vurdere behovet for en ytterligere styrking av våre forbindelser med muslimske land. Det framholdes som en overordnet utenrikspolitisk utfordring å fremme en utvikling i den muslimske verden som ikke bidrar til at avstanden til Vesten oppleves som økende. Utenriksministeren er imidlertid ikke overbevist om at offentlige besøks- og utvekslingsprogram er veien å gå. Han peker på eksisterende kontaktflater som kan styrkes uten å gå veien om et særlig offentlig utvekslingsprogram.




Til det vil jeg si at Venstres forslag er tenkt som et supplement til det eksisterende – og en katalysator for ny kontaktvirksomhet. Støtten er først og fremst tenkt rettet inn mot dem som har gode ideer, men som mangler ressurser til å sette dem ut i livet. Venstre ønsker at disse aktørene skal delta i denne dialogen med den muslimske verden, gjerne i folk til folk-samarbeid. På denne måten kan vi bidra til en større bredde og dybde i dialogen.




 Jeg skal være kort. Jeg synes det har vært en god og interessant debatt.




Jeg vil berømme forslaget og intensjonen bak det. Jeg har som representanten Larsen nå viste til, i et brev uttalt meg om forslaget. Vi skal studere komiteens innstilling nøye og ta med oss inntrykkene fra debatten. Jeg synes det er veldig positivt at alle partier – jeg synes nyansene her ikke er det vesentlige – gir uttrykk for og vektlegger betydningen av disse kontaktene. Vi vil følge dette opp.




Jeg vil særlig trekke fram det representanten Lilletun snakket om, nemlig beredskapen. Dette er litt som en forsikringspolise, tror jeg. Det er viktig mens vi har det, av mange forskjellige grunner. Men det er særlig viktig å ha hatt det når det kommer behov. Vi merket vel, som representanten Lilletun sa, under de mest opphetede delene av karikaturstriden at vi hadde gode kontakter å trekke på. Vi var ikke rådløse om hvor vi skulle henvende oss. Det å få et bredere nettverk tror jeg er viktig.




Jeg vil bare til slutt, fordi det er framme i vår aktuelle debatt nå også, nevne at jeg er litt skeptisk til begrepene «muslimske land» og «den muslimske verden», for jeg er ikke helt sikker på hva som menes med det. Jeg tror tendensen til å dele verden inn i muslimer og kristne lett bringer oss over til «de» og «vi» og i retning av den teorien som ligger der ute om at det er en «clash of civilizations». Det finnes altså mange mennesker med muslimsk tro som ikke lever i muslimske land eller den muslimske verden, og det finnes mange mennesker med kristen tro som lever i det man da ville definere som et muslimsk land. Iran, som vi skal snakke om senere i dag, er ett eksempel, og vi har Tyrkia som et annet. Det er temaene, å kunne ha dialog om ytringsfrihet, organisasjonsfrihet, menneskerettigheter og rettsstat i et bredt spekter med mange ulike land, jeg mener vi skal forfølge, og definisjonen «den muslimske verden» kan lett bringe oss på villspor.




 De talere som heretter får ordet, har en taletid på inntil 3 minutter.




 Det har vært en fin debatt, og jeg vil også gjerne takke saksordfører for veldig fin jobbing.




Det dette i bunn og grunn handler om, kan symboliseres ved følgende to historier:




Toppen Bech har sending fra Baroniet i Rosendal, og går inn i 1700-tallsbiblioteket – dannelsens høyborg på den tiden – og kikker på bøkene, de bøkene alle hadde lest på den tiden. Den første boken hun plukker ut av hylla, er Koranen. Det dannede mennesket av 1700-tallet hadde lest Koranen.




Historie 2: En venn av meg som er professor i sosiologi på universitetet i Kairo, tar taxi fra Kairo til Alexandria. Han setter seg inn i drosjen, og på vei ut av Kairo er det trafikkaos. Da sier taxisjåføren hans, som egentlig er en godt utdannet, egyptisk, voksen ung mann: Uff – det er slik trafikkaos. Hvis alle hadde vært gode muslimer, hadde det ikke vært trafikkaos. Så sier sosiologiprofessoren: Har du vært i Europa noen gang? Nei, han hadde aldri vært i Europa. Tror du alle i Europa er gode muslimer? Nei, alle i Europa er hedninger. Tror du at det bare er trafikkaos i Europa da? – Det ble helt stille – og det var helt stille helt til bilen kom til Alexandria. Da han gikk ut av bilen, sa han til sosiologiprofessoren: Du har bare forvirret meg med denne turen, du!




Det sosiologiprofessoren oppsummerte dette som, var at i 

hans 

oppvekst var de fleste unge menn i Egypt på ferie til Paris og på ferie til London. De hadde venner i England, de hadde venner som hadde studert i Frankrike, de hadde alle en oppfatning av hva dette var.




Hver måned reiser det 14 000 nordmenn på ferie til Egypt. Hvor mange av dem har snakket med en egypter på ordentlig når de kommer hjem? Det er ikke mange. Det dette egentlig er snakk om, er at samme hvor gode kommunikasjonslinjer vår utenriksminister har med statsledere i andre land, er det faktisk folk til folk-samarbeid som er det som bygger ned konflikter. Det er faktisk forståelsen av hverandres liv som er det som bygger ned konflikter. Det er det å ha noen venner i Paris, noen venner i Kairo og noen venner man har møtt i London – det er det det er snakk om. Det får man bare til med folk til folk-samarbeid, studentutveksling, kommunikasjon mellom ungdomspartier, kommunikasjon mellom partier, ungdomsorganisasjoner som setter seg ned og snakker om hva ytringsfrihet og menneskerettigheter er, ungdomsorganisasjoner som syns det er spennende å reise til Egypt og besøke et universitet der, eller som faktisk syns det er spennende å jobbe med kvinneorganisasjoner i Marokko. Det er det dette forslaget egentlig bunner i.




Forslaget ble laget lenge før striden om karikaturtegningene, og bunner egentlig i en historie om en egyptisk sosiologiprofessor på taxitur til Alexandria. Det er det som egentlig er bakgrunnen for at vi fremmet forslaget.




 Flere har ikke bedt om ordet til sak nr. 7.

(Votering, se side 2552)





                    

 I sak nr. 8 foreligger
det ikke noe voteringstema.


                    
                    

 Etter ønske fra næringskomiteen vil presidenten foreslå at taletiden begrenses til 40 minutter og fordeles med inntil 5 minutter til hvert parti og inntil 5 minutter til statsråden.




Videre vil presidenten foreslå at det gis anledning til replikkordskifte på inntil tre replikker etter statsrådens innlegg innenfor den fordelte taletid.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordførar for saka):

Næringskomiteen skal med dette leggja fram innstillinga til Dokument nr. 8:64, om konkurranse på like vilkår.




Bakgrunnen for denne saka er eit forslag frå Høgre om at Regjeringa skal laga nye reglar som kan sikra like vilkår mellom offentlege og private verksemder, i tråd med anbefalinga eit utval kom med i 2005, etter at dei hadde laga ein rapport som heiter «På like vilkår?».




Fleirtalet i komiteen tilrår at framlegget ikkje vert vedteke. Bakgrunnen for det er at me meiner dette ikkje er føremålstenleg utan at me vurderer det i ein større og breiare samanheng. Det er jo slik, synest me, at enkelte sektorar rett og slett ikkje eignar seg for konkurranseutsetjing. Rapporten føreslår m.a. at den konkurranseutsette verksemda skal organiserast i eigne juridiske, fysiske og administrativt skilde verksemder.




Etter fleirtalet si meining vil dette gripa inn i kommunane si moglegheit til å organisera verksemdene på den måten dei sjølve meiner er mest føremålstenleg. I små kommunar kan det t.d. vera sterkt ressurskrevjande å organisera seg på denne måten. Likevel ser ein at det er område der kommunen opererer i direkte konkurranse med private aktørar, både i eigen regi og ved bruk av selskap. Eg veit at bakgrunnen for framlegget frå Høgre er litt av den kritikken som har vore retta mot dei interkommunale selskapa sine inntog i avfallsbransjen. Me meiner at der det er konkurranse på forretningsbasis, bør det vera like vilkår. Slik me ser det, er det òg reglar som sikrar dette i dag, og det skulle difor ikkje vera behov for ytterlegare regelverk. Men det er viktig at regelverket vert etterlevt.




I mange kommunar er det etablert t.d. IKS-selskap, ofte i samband med avfallshandtering. Desse selskapa har igjen starta eigne AS som skal vareta oppgåva med næringsavfallet. Det er klart at i slike situasjonar kan ein koma opp i tilfelle der det kan verta ei rolleblanding. Dette tek den regjeringa som me har no, på alvor. Kommunalminister Åslaug Haga har sett ned eit utval som skal sjå på kommunane sin bruk av selskap, rollefordeling i slike selskap og om gjeldande regelverk er tilstrekkeleg. Fleirtalet meiner at det er bra med ein slik gjennomgang.




I mai heldt komiteen ei opa høyring om saka. Der kom det fram at det var delte meiningar om framlegget bør følgjast opp. Det var ein del som var for, men det var òg ein del som var imot. Av og til får eg ei kjensle av at når det gjeld delar av opposisjonen, er det som om det iblant nesten er viktigare med konkurranse i forhold til dei offentlege tenestene enn med kvaliteten me får på dei. For oss er det kvaliteten på tenestene som vert sett høgst, og kommunane må sjølve få avgjera korleis dei vil organisera tenestene. Difor er eg svært glad for at både Kristeleg Folkeparti og Venstre vil verne i alle fall ein del av dei offentlege tenestene.




Som eg sa innleiingsvis, er det slik at me ikkje finn det føremålstenleg å føreslå reglar i tråd med anbefalingane i rapporten «På like vilkår?» utan at me vurderer desse i ein breiare samanheng, og utan at aktuelle alternativ vert vurderte. Me kan difor ikkje støtta forslaget. Eg legg hermed fram fleirtalet si innstilling, der ein ikkje støttar forslaget.




 Dokument nr. 8:64 fra Høyre-representantene tar opp et viktig spørsmål, nemlig om konkurranse på like vilkår. I utgangspunktet burde det vært unødvendig å fremme dette forslaget, for det burde vært en selvfølgelighet. Men jeg skal gi all honnør og skryt til Høyre, som har fremmet dette forslaget, for det viser seg at her er det ikke lik konkurranse. Det er mange årsaker til det. Når det sosialistiske flertallet anbefaler at forslaget ikke bifalles, sier det litt om det vi egentlig står overfor når det gjelder dette forslaget, nemlig en ideologisk skillevei.




For sosialistene, som får litt støtte fra Kristelig Folkeparti og Venstre, er det viktigst å skjerme offentlig sektor. Det er bedre å skjerme offentlig sektor enn å gi et godt tilbud til befolkningen. For sosialistene er det offentlige det viktigste, ikke at næringslivet skal ha mulighet til å konkurrere på lik linje med det offentlige.




Det er også slik, som det har vist seg under behandlingen av denne saken, at det offentlige har en bedre mulighet til å kunne konkurrere enn det de private har. Hadde dette skjedd f.eks. innenfor idretten, tror jeg det hadde blitt ganske stor irritasjon. Man kan bare legge merke til at hvis en dommer favoriserer et lag, er media fulle av oppslag om det. Man skulle ønske at det også kunne gjelde på andre områder.




Under behandlingen av denne saken er det flere aktører som har kommet med innspill til komiteen. Man frykter forskjellsbehandling, og man frykter kryssubsidiering og dermed urettferdig konkurranse. Konkurransetilsynet har mottatt klager. Og KOFA, Klagenemnda for offentlige anskaffelser, har uttalt seg om dobbeltrollen. Vi har også sett at mange interkommunale selskap har inntatt en dobbeltrolle, og vi frykter at offentlige oppdragsgivere som har en monopolvirksomhet og konkurrerer på det private markedet, kan kryssubsidiere. Det har ikke manglet på innspill i denne saken fra private aktører.




Fremskrittspartiet, og også Høyre, som det står i innstillingen, mener det kan gi positive virkninger for kundene, både forbrukere og næringsliv, at offentlig eide virksomheter konkurrerer med private. Men da må konkurransen skje på helt like vilkår, og det må være helt klare nasjonale retningslinjer som sørger for at dette også blir tilfellet.




Vi har jo merket en stor privat frustrasjon fra private foretak rundt dette. Mange har, som jeg nevnte, klaget til Konkurransetilsynet. Men det forunderlige som skjer nå når det gjelder situasjonen rundt Konkurransetilsynet, er at deres innvendinger ikke blir tatt på alvor av Regjeringen. Vi ser stadig vekk at Regjeringen gang på gang overkjører Konkurransetilsynets uttalelser under det dekket at man skal se dette i et bredere samfunnsmessig perspektiv. Det er bare å fastslå at denne regjeringen og statsråden overhodet ikke er opptatt av konkurranse, men av å skjerme offentlig sektor og å vri mest mulig av det tjenestetilbudet som skal komme befolkningen til gode, over fra private aktører til det offentlige. Det er bekymringsfullt.




Jeg er iallfall glad for at Dagens Næringsliv i slutten av mai kjørte en rekke artikler på dette som gjaldt konkurransevridning, og da spesielt innenfor avfallshåndteringen. Jeg synes det er flott at det er noen som griper fatt i det, og jeg registrerer bare at her er det en ideologisk skillevei man står foran. Man får bare håpe at skadevirkningene fra denne regjeringen blir minst mulig i de fire årene den får lov til å sitte.




Til slutt skal jeg gjøre det viktigste av alt – nemlig å ta opp forslaget fra Fremskrittspartiet og Høyre.




 Representanten Øyvind Korsberg har tatt opp det forslaget han refererte til.




 Jeg vil si innledningsvis at konkurranse mellom offentlig eide og privat eide aktører i mange tilfeller kan gi positive virkninger for kundene, enten det er privatkunder eller det er bedriftskunder. I en del sammenhenger vil altså et offentlig engasjement i et ellers privatbasert marked gi et større mangfold av tilbydere. Det vil gi et bedre tilbud av tjenester og lavere priser. Derfor er hensikten med forslagene i Dokument nr. 8:64 ikke å hindre det offentlige som aktør i en del markeder, men å sørge for at møtet mellom offentlige og private virksomheter skjer på en ryddig og rettferdig måte.




Dokument nr. 8:64 om konkurranse på like vilkår ble fremmet etter en serie oppslag i Dagens Næringsliv som beskrev uakseptable tilstander i forholdet mellom kommunale og private aktører i avfallsbransjen over hele landet. Situasjonen i avfallsbransjen var da, og er det nok fortsatt, at daglig leder eller sentralt ansatte i interkommunale foretak behandler anbud fra private aktører på transport av husholdningsavfall samtidig som de samme personene sitter i styret i datterselskap som konkurrerer med de private aktørene på håndtering av næringsavfall. Dette skaper et problem med informasjonsflyt og dobbeltroller som de private aktørene med rette reagerer sterkt på. Skal den private aktøren være med i konkurransen om husholdningsavfall, må han altså levere inn et anbud som vurderes av en person som sitter i ledelsen til en konkurrent. Dette er selvfølgelig problematisk siden anbudet inneholder sensitiv forretningsinformasjon. Det er også problematisk at det er ledelsen hos en konkurrent som faktisk skal behandle og eventuelt tildele et anbud til en konkurrent. Slike rollekonflikter kan ikke aksepteres når det offentlige engasjerer seg i markedet sammen med private aktører. I tillegg vil det alltid være risiko for at det interkommunale foretaket, basert på tradisjonell monopolvirksomhet, gir konkurransemessige fordeler til sine datterselskap som konkurrerer i markedet. Dette kan være i form av for mye startkapital, det kan være felles infrastruktur som stilles til disposisjon, det kan være kryssubsidiering, eller det kan være underprising for å oppnå en dominerende markedsposisjon. Høyre mener at offentlig virksomhet som konkurrerer, må opptre ryddig, og at det må være kjøreregler som gjør at denne potensielt positive aktiviteten skjer på like vilkår.




Dette er også et område som den forrige regjeringen engasjerte seg sterkt i.




Moderniseringsdepartementet og Konkurransetilsynet nedsatte i 2004 et ekspertutvalg som skulle se på ulike forhold som hindrer konkurranse på like vilkår, og foreslå virkemidler for å sikre likeverdig konkurranse. Utvalget leverte sin innstilling i 2005 og fremmet der en rekke forslag. Den nye regjeringen har derimot ikke vist tegn til oppfølging av dette arbeidet så langt.




Regjeringen har i denne saken sendt ut forskjellige signaler. Moderniseringsdepartementet og regjeringspartienes representanter i næringskomiteen legger mest vekt på at kommunene skal ha frihet til å organisere seg som de vil, og understreker, noe ullent, at tiltak må vurderes ut fra et bredere samfunnsmessig perspektiv. Det innebærer antakelig at dagens praksis fortsetter. Kommunalminister Åslaug Haga, derimot, vil rydde opp i dobbeltrollen og nedsette et utvalg som skal se nærmere på flere problemstillinger knyttet til bl.a. kommunens bruk av selskaper.




Jeg ser ikke bort fra at dagens lovverk allerede gir visse rammer for møte mellom private og offentlige virksomheter som kan gi fornuftige betingelser også for de private aktørene. Problemet er at regelverket er komplisert og strekker seg over flere lover og flere forskrifter. Situasjonen i avfallsbransjen demonstrerer med all tydelighet at regelverket er uklart. Dette skaper uansett et behov for politisk handling, enten det er gjennom nasjonale retningslinjer og opplæring, eller det er gjennom nye lover og forskrifter.




Jeg reagerer litt på at flertallet forsøker å gjøre denne saken til en stor ideologisk debatt om konkurranseutsetting. Det er ikke det saken dreier seg om. Kommunene vil, uavhengig av dette forslaget, selv kunne avgjøre om de vil konkurranseutsette offentlige tjenester eller ikke. Behovet for tydelige regler oppstår når tjenester faktisk er blitt konkurranseutsatt, eller når kommunen beveger seg inn på forretningsområder hvor det er privat konkurranse i utgangspunktet. I denne saken oppfatter jeg de ideologiske utspillene mer som et forsøk på å dekke over en manglende vilje og et manglende engasjement i forhold til å ivareta næringslivets behov for avklarte og forutsigbare rammebetingelser.




Jeg vil avslutningsvis si at selv om det ikke blir flertall for forslaget i denne saken, er det positivt at Regjeringen ved kommunalministeren viser vilje til å rydde opp i en del av problemene som er i møtet mellom private og offentlige aktører. Jeg synes også det er positivt at næringskomiteen slår fast at det i utgangspunktet bør være like konkurransevilkår mellom offentlige og private aktører, og at offentlige støtteordninger må utformes på en ryddig måte.




For næringslivet som konkurrerer i møte med offentlige aktører, er dette en viktig sak, men det er også viktig med god konkurranse for de bedriftene og de privatpersonene som er kunder i slike markeder. God konkurranse gir et bedre tilbud, høyere kvalitet og lavere priser enn alternativet. For offentlig sektor, som eier av kommunale virksomheter, er det selvfølgelig sløsing med ressursene dersom man driver med aktiviteter som økonomisk sett ikke er fornuftige.




 Komiteen har hatt til behandling et forslag om å sikre konkurranse på like vilkår mellom offentlige og private virksomheter.




Dette høres i utgangspunktet ut som et tilforlatelig forslag. De fleste bør nå ha forstått at SV er mot urettferdighet og mot diskriminering. La det ikke herske noen tvil om det. Hvorfor er vi allikevel mot forslaget som vi diskuterer her i dag?




Opposisjonens forslag kan ikke tas ut av sin sammenheng, nemlig den politiske agendaen og den lite spiselige retningen som forslagsstillerne har stått for de siste fire årene: en linje for økt privatisering, økt konkurransebyråkrati og alt det som hører høyrepolitikk til.




Så også i dag: At det er økt privatisering som er det egentlige formålet, går også klart fram av merknadene i innstillingen. Fremskrittspartiet og Høyre mener







«det kan gi positive virkninger for kundene, både forbrukere og næringsliv, at offentlig eide virksomheter konkurrerer med private virksomheter».




Det underliggende premisset er altså at mer konkurranse og privatisering er bra – for folk og fe, for livet, for havet, for døden og for kjærligheten.




Økt konkurranse er poesi for høyresiden, men for meg er dette ikke poesi – det er beinharde realiteter for folk der ute. Konkurransesamfunnet er noe folk møter hver eneste dag – i form av privatisering og i form av skvising av lønninger og pensjoner.




Paradokset er at dagens norske velferdssystem er utviklet uten den privatiseringen og den skvisen som høyresiden legger opp til. Det er dette som er poesi: at offentlig velferd og økonomisk utvikling går hånd i hånd.




Derfor er vi uenig i implikasjonene som forslagsstillerne legger opp til: For det første skal det gjøres lettere å være privat tilbyder – og tilsvarende vanskeligere å være offentlig tilbyder på områder hvor kommunene selv leverer tjenester. For det andre skal kommunale bedrifter bli mer lik private bedrifter, noe vi vet bare er et nytt hakk på stien mot full privatisering.




SV setter høyt kommunenes frihet til selv å organisere sine tjenester til beste for innbyggerne. Det er for oss viktig at kommunene har mulighet til å kunne velge å utføre tjenestene i egen regi og i den organisasjonsform som er mest hensiktsmessig. Dette framgår av innstillingen. Det er en linje som både Kristelig Folkeparti og Venstre, i tillegg til Høyre og Fremskrittspartiet, har valgt å stå utenfor. Jeg synes det er forholdsvis interessant – for ikke å si urovekkende – at den dogmatiske privatiseringen går foran viktige verdier som f.eks. hensyn til folk eller lokalt selvstyre.




Den iveren forslagsstillerne viser etter å få flere private tilbydere inn i kampen mot kommunale leverandører, er bare et nytt hakk i det samme skjeftet. Det går en klar linje mellom Høyres og Fremskrittspartiets politikk, hvor en ønsker å overstyre både kommuners og menneskers frihet til fordel for økt konkurranse og privatisering.




La meg eksempelvis nevne utfordringsretten – eller det jeg vil kalle «privatiseringsplikten» – som Høyre lenge har ønsket seg, og som innebærer at alle private selskaper kan utfordre kommunene på de tjenestene kommunene selv fra før av utfører. Videre kan jeg nevne innføring av et momssystem der en legger til rette for at private produsenter av avgiftspliktige tjenester står bedre rustet i konkurransen med kommunale aktører.




Derfor er jeg glad for at den rød-grønne regjeringen gjennom praktisk politikk har vist at det er en sentral forskjell mellom den nye regjeringen og den avgåtte – også i konkurransepolitikken. Jeg er veldig glad for det linjeskiftet. Hvorfor er jeg det? Jo, konkurransepolitikken er et område hvor man skal være varsom med å leke med lettvintheter. Vi vet at en aggressiv priskonkurranse i første rekke fører til press på lønninger og pensjoner, til svekkelse av folks rettigheter og – i siste instans – gjerne til privatisering av tjenestene, med de fordelingseffektene det vil ha.




Høyre og Fremskrittspartiet vil vel si at fravær av konkurranse gir høyere priser og mer sløsing. Dette er en gjentatt påstand som jeg ser overraskende lite dokumentasjon på. Det er tvert imot ikke slik at økt privatisering automatisk gir lavere priser for forbrukerne – det viser en lang rekke eksempler som jeg har redegjort for i tidligere debatter i denne salen – og det er et faktum Høyre og Fremskrittspartiet snart bør begynne å ta innover seg.




 Konkurranse på tjenester som det offentlige i stor grad utfører, har utløst stor debatt i flere år. Det er lett å gå i forsvar for egne løsninger og egne interesser i denne debatten, men utgangspunktet for Kristelig Folkeparti er behovet for gode tjenester og god drift.




Utgangspunktet for dagens forslag er at kommunene på stadig flere områder kan operere i direkte konkurranse med private aktører, både i egen regi og ved bruk av selskaper. Da er det viktig at konkurransevilkårene er like. Vi har særlig behov for økt fokusering i kommunene på deres eierrolle, og at offentlige støtteordninger utformes på en ryddig måte, slik at det ikke forekommer kryssubsidiering i strid med EØS-reglene.




Når Kristelig Folkeparti arbeider med konkurranse om å utføre offentlige oppgaver, er vårt utgangspunkt at andre sektorer enn sentrale velferdstjenester som omsorg og skole er best egnet for konkurranseutsetting. Vårt mål er å gi innbyggerne det beste tilbudet. På noen områder – men ikke på alle – kan konkurranse gi bedre og mer effektive tjenester. Kristelig Folkeparti mener derfor at vi må se på sektor for sektor i offentlig virksomhet når vi vurderer konkurranse.




I en slik situasjon er det viktig å utvikle de offentlige tjenestene. Her trengs det økt innsats i årene framover, og staten må være en pådriver for omstilling i offentlig sektor. Vi trenger en sterk og effektiv offentlig sektor som gir innbyggerne tjenester av høy kvalitet.




Det er viktig med rettferdig konkurranse i de sektorene hvor vi åpner for konkurranse mellom offentlige og private aktører. På enkelte områder trenger vi klarere regler for denne konkurransen. Kristelig Folkeparti mener at Regjeringen i statsbudsjettet for 2007 må gjøre rede for sitt arbeid med å sikre konkurranse på like vilkår på de områdene hvor også private tjenesteytere utfører oppgaver for det offentlige. Jeg tar derfor opp forslag nr. 2 i innstillingen, fra Kristelig Folkeparti og Venstre.




Kristelig Folkeparti kan i dag ikke støtte forslagsstillerne bak dette dokumentet eller mindretallsforslag nr. 1. Det har en for generell utforming og vil legge premisser for likebehandling på områder hvor vi mener det offentlige skal utføre tjenestene. Derimot er det klart behov for å sikre like vilkår for konkurranse på områder som ikke gjelder sentrale velferdstjenester som omsorg og skole. Det bør Regjeringen søke å få til, og den bør redegjøre for Stortinget om dette arbeidet.




Hvis man ikke hadde gått inn i denne debatten med ideologiske briller, slik som både høyresiden og venstresiden i norsk politikk gjør, hadde man sett fornuften i vårt forslag i dag. Dette politikkområdet er ett eksempel på at sentrumspolitikken representerer et tredje alternativ i denne sal.




 Representanten Bjørg Tørresdal har tatt opp det forslaget hun refererte til.




 I denne saka, som i alle andre saker, ønskjer Venstre å ha innbyggjarane – eller borgarane våre, som vi likar å kalle det – i sentrum.




Venstre ser konkurranseutsetjing i det offentlege som ei moglegheit til å skaffe fleire og betre tenester til innbyggjarane for dei same kronene. På nokre område kan konkurranse gje meir effektive og betre tenester, men det er ikkje alle offentlege område som eignar seg like bra for konkurranseutsetjing. Venstre er samd med regjeringspartia i at det er andre oppgåver enn omsorg og skule der det er meir naturleg å bruke konkurranseutsetjing, og vi har nok eit litt anna perspektiv på konkurranseutsetjing enn det Framstegspartiet og Høgre har.




Venstre meiner at når det skal konkurranseutsetjast, skal det vere klare og opne liner, slik at borgarane kan ha tillit til at det skjer slik som det skal skje. Eg trur derfor det er viktig at vi aukar bevisstheita kring konkurranse mellom offentlege og private tiltak, både for at det offentlege skal ta mest mogleg ut av kvar krone, og for å skape ryddigheit, slik at vi slepp å oppleve det som vi har sett så mange gonger, at det ikkje er klare nok skott mellom bestillarrolla og offentleg eigde selskap som tilbydarar, og at offentlege tenestemenn ikkje er klare nok på rollene sine. Då blir det samanblanding, rot og i neste omgang tillitsbrot – både i forhold til dei det gjeld, og til offentleg tilsette generelt.




I lag med Kristeleg Folkeparti ber vi difor Regjeringa gjere greie for arbeidet sitt med å klargjere reglane for konkurranse på like vilkår på dei områda også private tenesteytarar utfører oppgåver for det offentlege. Vi meiner nok at regjeringspartia hadde hatt alt å tene på ei slik klargjering av dei områda der det allereie er – og der det er naturleg at det kjem – konkurranse mellom private verksemder og offentlege selskap. Dersom dei ville det, kunne Regjeringa òg ha sett det inn i ein breiare samanheng, dersom det er det som er ankepunktet mot å vere med på ein slik gjennomgang som Kristeleg Folkeparti og Venstre her ber om.




 Lat meg innleiingsvis få starte med å seie at vi i Regjeringa sjølvsagt er bekymra og urolege over dei oppslaga som har vore i avisene om det som kan vere regelbrot – det veit vi jo ikkje heilt enno – men som iallfall er veldig uheldige oppslag knytte til ein del interkommunale selskap og ein del hendingar i kommunesektoren. Det er òg grunnen til at kommunalminister Åslaug Haga i april hadde ein konferanse, sette dette temaet på dagsordenen i ganske brei forstand, utfordra KS, utfordra kommunane – og vil setje ned eit utval som skal gå gjennom lov og forskrifter knytte til etikken i kommunane. Det er eit viktig grunnlag, så det er jo ingen grunn til å seie at Regjeringa sit i ro og ser på den typen oppslag.




Så er det slik at i Noreg har vi i utgangspunktet ein blandingsøkonomi der både offentlege og private kan delta i marknaden. Men for å fremje fordelingsomsyn eller andre særlege omsyn kan det altså vere nødvendig å gjere inngrep i marknaden ved å byggje på fellesskapsløysingar og offentleg styring framfor marknad og konkurranse. I Soria Moria-erklæringa seier Regjeringa at ho ikkje ynskjer kommersielle løysingar innanfor helse, omsorg og utdanning, og eg er glad for at både Venstre og Kristeleg Folkeparti i dag er tydelege på det same.




Vi ynskjer ikkje innanfor helse, omsorg og utdanning ein marknad basert på konkurranse. I rapporten som det er vist til, som er utarbeidd på oppdrag frå den førre regjeringa, ynskjer ein å innskrenka det offentlege sitt tilgjenge til å delta i marknader der òg private aktørar deltek. Eg meiner i utgangspunktet at det kan vere uheldig å hindre offentlege aktørar generelt å delta i marknader, m.a. fordi offentlege aktørar kan ta omsyn i marknaden som private aktørar som berre har fokus på botnlinja, ikkje kan ta.




Det bør ikkje kome som ei overrasking på Høgre og Framstegspartiet at denne regjeringa er oppteken av offentleg eigarskap og av at det offentlege skal ta eit stort ansvar for det som er viktige velferdstenester i dette samfunnet. Det gjekk vi faktisk til val på. Vi har opponert mot den førre regjeringa i fire år på det, så dersom ein ikkje har fått med seg det, er det nokon som har sove i timen.




Det vi har sagt, er at på område der vi har konkurranse, er det heilt opplagt at det skal vere klåre, eintydige reglar, og at dei skal følgjast. Den saka vi skal diskutere i Odelstinget etterpå, går jo m.a. på å innføre sanksjonar der ein ikkje følgjer reglar rundt konkurranse. Gjeldande konkurranseregelverk vil altså hindre skadeleg kryssubsidiering og diskriminering.




Konkurranselova § 11 forbyr dominerande aktørar å misbruke den dominerande stillinga si. Konkurranselova § 11 er utforma etter mønster frå EØS-avtalen artikkel 54, som igjen tilsvarer EF-traktaten artikkel 82. Praksis frå desse paragrafane er relevante for vår konkurranselovgiving. Så skal vi òg hugse at EØS-avtalen set strenge avgrensingar når det gjeld reglar om offentleg stønad. I utgangspunktet er det forbod mot at midlar for å utføre offentlege oppgåver vert nytta til å subsidiere konkurranseutsett verksemd. Føresetnadene for at denne paragrafen kjem i bruk, er at samhandelen i EØS-området vert påverka. Her har vi eit regelsett – pluss EØS-avtalen – som set avgrensingar for den typen verksemd.




Mitt departement ser for tida på rapporten «På like vilkår?» og på om og eventuelt korleis den skal følgjast opp. Men det er jo litt slik som òg representanten Tørresdal var inne på, at verkemidla som er foreslåtte, berre er grunngitte ut frå økonomiske effektivitetsperspektiv. Dei tek ikkje andre samfunnsomsyn, som t.d. omsynet til kommunalt sjølvstyre eller omsynet til arbeidstakarane sin situasjon. Det vil kunne vere særleg inngripande i forhold til kommunane, m.a. vil det avgrense kommunane sin rett til å organisere verksemda si på den måten som 

dei

 meiner er mest effektiv og føremålstenleg. Og vi er altså ueinige i ei slik haldning til det kommunale sjølvstyret.




Så er det jo ikkje slik at kommunestyret sjølv er friteke for å fokusere på interkommunale selskap. Det er kommunestyret sjølv som vel sine medlemer til det interkommunale selskapet, og som har ansvar for å følgje opp med kontroll- og revisjonsmerknader. Vi må ikkje frita kommunestyra for sjølve å regulere kor tett styring dei skal ha på sine interkommunale selskap. Som representanten Gjerde var inne på, er ein oppteken av å skape ryddigheit.




Rapporten foreslår generelle reglar opp mot ulike problem. Representanten Tørresdal var inne på at det kan hende det er lurare å sjå på sektor for sektor og om ein skal ha ulike reglar for å sjå på sektorar.




Vi skal heller ikkje gløyme at vi har politisk styring. Det er eit viktig grep som ikkje er nedfelt i noka lov, men som handlar om å ta eit politisk ansvar for den sektoren som ein sjølv er sett til å styre.




 Det blir replikkordskifte.




 Det er jo virkeligheten man må forholde seg til. Jeg har registrert at når det gjelder konkurransesituasjonen, er det mange områder man kan se på, bl.a. innenfor undervisningssektoren, som statsråden var inne på. La meg ta et eksempel fra Troms, som er sosialistisk styrt. Der stoppet de all nyetablering innenfor videregående skoler. Da de hadde gjort det, begynte de å legge ned videregående skoler i distriktet. Heldigvis gjorde befolkningen i Troms opprør – så det er håp om at det sosialistiske flertallet får seg en på nesen, for å bruke et pent parlamentarisk uttrykk.




Jeg er glad for at statsråden har tenkt å gripe fatt i det som skjer innenfor avfallssektoren. I debatten her har forskjellige partier brukt sine ord og uttrykk for å beskrive virkeligheten. Jeg har lyst til å spørre statsråden om hun er enig i det innlegget som representanten Ingvild Vaggen Malvik holdt i dag.




 For å seie det slik – representanten Ingvild Vaggen Malvik og eg er einige om ein ting, nemleg at denne Regjeringa ikkje ynskjer konkurranseutsetjing av viktige velferdsområde som helse, omsorg eller utdanning.




Då er vi òg inne på det vedtaket som representanten refererer til, nemleg privatiseringa i vidaregåande skular og det som Framstegspartiet yndar å framstille som valfridom, at nokre kan få velje å gå på ein vidaregåande skule. Med den takten det var lagt opp til når det galdt etablering av private vidaregåande skular, ville det ha vorte slik at det som var valfridom for nokre få som ynskte å gå på private vidaregåande skular, ville ha rasert heile det offentlege tilbodet av vidaregåande skular.




I Sogn og Fjordane, som er mitt fylke, og som eg kjenner godt, er det eit veldig finmaska desentralisert nett av vidaregåande skular. Der hadde ein private søkjarar i dei tre store kommunane. Det ville sjølvsagt ha rasert fylkeskommunen si moglegheit til å halde oppe dei andre linjene og dei andre vidaregåande skulane. Det som er valfridom for nokre få, kan fort øydeleggje valfridomen for dei fleste. Det er representanten Ingvild Vaggen Malvik og eg heilt einige om.




 Jeg reagerte litt på den ideologiske tonen i innlegget til representanten Ingvild Vaggen Malvik fra Sosialistisk Venstreparti i forhold til det som er sakens reelle innhold. Det er tilfredsstillende at komiteen og Regjeringen faktisk kommer denne saken relativt godt i møte, og at kommunalministeren vil nedsette et utvalg som skal se på dette med rolleblanding.




Men mitt spørsmål til statsråden er: Hvilken framdrift har Regjeringen tenkt seg i forhold til departementets oppfølging av den konkrete rapporten som det her er stilt forslag om?




 Framdrifta er slik at vi no ser på innhaldet i den rapporten, og ser på om vi skal gjere noko med han eller ikkje. Eg har ikkje tenkt å gi nokon tidsfrist på det her i dag. Det arbeidet må sjølvsagt sjåast på opp mot det utvalet som statsråd Åslaug Haga no har sett ned. Ho ser nok for seg at det arbeidet kan ta opp mot eit år. Det er ganske omfattande å gå gjennom dei ulike lov- og regelverka som ho har gitt det utvalet ansvar for. Å gjere noko på den eine sida som ikkje heng i hop med det andre gjer på den andre sida, er lite føremålstenleg.




Men eg vil seie at Konkurransetilsynet har eit sjølvstendig ansvar for å følgje med på konkurransen i marknader som er opna for konkurranse, og dei har fått full backing frå meg til å fortsetje å gjere det arbeidet og på sjølvstendig initiativ gå inn og rettleie. Det ligg det i deira mandat å kunne gjere – at det offentlege går inn og rettleier i ein marknad der det i stor grad har vore private aktørar.




 Ingen flere har bedt om ordet til replikk.




De talere som heretter får ordet, har en taletid på inntil 3 minutter.




 Jeg må si at jeg er ikke spesielt overrasket over at representanten Korsberg betrakter konkurranse i offentlig og privat sektor som en form for idrettskonkurranse med ideologisk tilsnitt. Et parti som ønsker å utstyre – jeg hadde nær sagt – enhver bruker av velferdstjenester med en verdisjekk som man kan shoppe rundt omkring i samfunnet med, er jo avhengig av at alle tjenester konkurranseutsettes, at alt blir en evig konkurranse.




Jeg antar at man helst ønsker å redusere kommunene til en form for innkjøpskontorer hvor man driver tilsvarende shopping i et marked. Jeg må si at jeg er glad for at de andre opposisjonspartiene har et noe mer edruelig forhold til konkurranse enn det Fremskrittspartiet har.




I den kommunen jeg kommer fra, Nøtterøy, har fremskrittspartistyret hittil manifestert seg med et forslag om å konkurranseutsette de demente på et av kommunens sykehjem. Heldigvis ønsket ikke Høyre å være med på det, og vi fikk avverget dette forslaget.




Det er unektelig forskjell på offentlige og private tjenester, og jeg har lyst å belyse dette med et eksempel: Når man konkurranseutsetter vaktmestertjenester i kommunene, gjør kommunene ofte den erfaringen at det forsvinner en del elementer med konkurranseutsettingen, f.eks. i skolevesenet, fordi vaktmesteren på skolene også har en sosial funksjon som ikke kan prissettes – slike momenter kan ikke bringes inn i en konkurranseutsetting. Derfor ser man ofte at kommunene faktisk nå går tilbake på slike ordninger, tar dem tilbake til kommunal virksomhet.




Det skal også sies at kommunene ofte utlyser konkurranser for å få en slags markedsmessig kontroll på det som skjer ute i markedet. Da må selvfølgelig konkurransen skje på like vilkår.




 Jeg har hørt på debatten, og det har vært ganske interessant. Jeg er derfor veldig glad for å forsterke det som representanten Torbjørn Hansen påpekte, at det er en samlet komite som sier at det i utgangspunktet skal være like konkurransevilkår når det offentlige og private opererer på forretningsmessig basis i samme marked. Det synes jeg er bra. Det synes jeg er et godt utgangspunkt for det videre arbeidet, også for Regjeringen.




Når vi ser noen forskjeller her, går det bl.a. på hvilken rolle vi ønsker at kommunene skal ha, og hvilket selvstyre kommunene skal ha. Flertallet er opptatt av at kommunene i større grad skal kunne velge å utføre tjenester i egen regi, og også da selvsagt finne en organisasjonsform som de mener er hensiktsmessig. Det mener vi i Senterpartiet er viktig. Vi har skillelinjene når det gjelder området helse, omsorg og utdanning – det kommer klart fram, og det var også klart i forbindelse med valgkampen før siste stortingsvalg.




Jeg har lyst å understreke at i de tilfellene kommunene ut fra egne vurderinger velger å etablere selskaper eller aktiviteter som arbeider i et åpent marked – på andre områder enn helse, omsorg og utdanning – skal de ha rammevilkår, jeg vil understreke det, som sikrer like konkurransevilkår mellom det offentlige og det private innenfor avfallsbehandling eller andre områder. Det har jeg lyst å understreke fra vårt partis side.




Jeg har også lyst å understreke at når vi fokuserer på kommunenes rolle, at det, som det er påpekt i merknadene, er viktig å jobbe videre med eierrollen til kommunene. Det er bl.a. det kommunalministeren tar opp og har understreket i sitt arbeid. Hun ønsker at vi skal unngå rolleblandinger, og at vi skal unngå brudd på regelverket når det gjelder statsstøtte, habilitetsregler osv. Det må kommunalministeren selvsagt følge opp, og det synes jeg er bra.




Til slutt gjelder det de ideologiske skillene, som bl.a. representanten Øyvind Korsberg fra Fremskrittspartiet påpekte. Det er klinkende klart at det er ideologiske forskjeller i denne salen. Da er iallfall jeg veldig glad for at resten av partiene uttrykker støtte til en blandingsøkonomi, og ikke til en reinhekla markedsliberalistisk ideologi, som Fremskrittspartiet står for, og som jeg tror ville være særdeles uheldig for samfunnsutviklingen – hvis de som står for den skulle få anledning til å komme til makten en gang.




 Flere har ikke bedt om ordet til sak nr. 9.

(Votering, se side 2553)





                    

 Under debatten er det satt fram to forslag.
Det er 

forslag nr. 1, fra Øyvind
Korsberg på vegne av Fremskrittspartiet
og Høyre 

forslag nr. 2, fra Bjørg Tørresdal på vegne
av Kristelig Folkeparti og Venstre

Forslag nr. 1, fra Fremskrittspartiet
og Høyre, lyder:

«Stortinget
ber Regjeringen foreslå regler som sikrer like
konkurransevilkår mellom offentlige og private virksomheter
med utgangspunkt i anbefalingene i rapporten «På like
vilkår? En analyse av konkurranse mellom
offentlige og private foretak» i løpet av 2006.»

Det vil bli votert alternativt mellom
dette forslaget og komiteens innstilling.

Komiteen hadde innstilt:

Dokument nr. 8:64 (2005-2006) – forslag
fra stortingsrepresentantene Torbjørn Hansen, Jan Tore
Sanner, Petter Løvik og Bent Høie om regler som
sikrer konkurranse på like
vilkår mellom offentlige og private virksomheter
       – bifalles ikke.

Votering:

Ved alternativ votering mellom komiteens innstilling og
forslaget fra Fremskrittspartiet og Høyre
ble innstillingen bifalt med 69 mot 35 stemmer.

(Voteringsutskrift kl. 13.37.46)

 Det voteres så over forslag nr. 2,
fra Kristelig Folkeparti og Venstre. Forslaget
lyder:

«Stortinget
ber Regjeringa i statsbudsjettet for 2007 å gjere greie
for sitt arbeid med å klårgjere
reglane for konkurranse på like
vilkår på dei områda også private tenesteytarar
utfører oppgåver for det offentlege.»

Presidenten antar at Fremskrittspartiet
og Høyre nå ønsker å støtte
dette forslaget subsidiært. – Det nikkes.

Votering:

Forslaget fra Kristelig Folkeparti
og Venstre ble med 55 mot 49 stemmer ikke bifalt.

(Voteringsutskrift kl. 13.38.25)


                    
                    

 Da skal Stortinget votere i de sakene som er
debattert i dag.





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke noe referat. Dermed er dagens kart ferdigbehandlet.




Forlanger noen ordet i henhold til forretningsordenens § 37 a før møtet heves? – Møtet er hevet, men presidenten tillater seg å ønske alle sammen en riktig god pinse! 





                    
                    
                    

