 Representantene Åslaug 

Haga

, Karita 

Bekkemellem

, Torfinn 

Opheim

, Kari Lise 

Holmberg

 og Øystein 

Djupedal

, som har
               vært permittert, har igjen tatt sete. 

Fra Høyres stortingsgruppe foreligger søknad om sykepermisjon for representanten Finn
               Martin 

Vallersnes 

fra og med 22. april og inntil videre. 

Etter forslag fra presidenten ble enstemmig besluttet: 

Søknaden behandles straks og innvilges. 

Vararepresentanten, Siri A. 

Meling

, innkalles for å
                     møte i permisjonstiden. 

Siri A. Meling innvelges i Lagtinget for den tid hun møter for representanten
                     Finn Martin Vallersnes. 

Valg av settepresidenter

  Presidenten vil foreslå at det velges to settepresidenter for Stortingets møter i
               dag og i morgen – og anser det som vedtatt. 

Presidenten foreslår Sigvald Oppebøen Hansen og Gunn Olsen. – Andre forslag
               foreligger ikke, og Sigvald Oppebøen Hansen og Gunn Olsen anses enstemmig valgt som
               settepresidenter for dagens og morgendagens møter. 

Statsråd Kristin Halvorsen overbrakte 9 kgl. proposisjoner
               (se under Referat torsdag den 23. april). 

 Representanten Torbjørn Hansen vil framsette et representantforslag. 

 Jeg vil på vegne av representantene Jan Tore Sanner, Gunnar Gundersen og meg selv
               fremme forslag om avvikling av Aker Holding slik at staten blir direkte aksjonær i
               Aker Solutions. 

 Forslaget vil bli behandlet på reglementsmessig måte. 

Fra statsministerens kontor foreligger følgende brev til Stortinget, datert 3. april
               2009: 

«I statsråd for H.M. Kongen holdt på Oslo slott 3. april 2009 kl. 11.00 er
                  bestemt: 

Statsministerens kontor 

Statssekretær Kari Henriksen gis avskjed i nåde fra stillingen som statssekretær
                  for statsråd Bjarne Håkon Hanssen i Helse- og omsorgsdepartementet.» 

Presidenten foreslår at dette brevet vedlegges protokollen – og anser det som
               vedtatt. 





                    
                    
                    

  Stortinget mottok mandag meddelelse fra Statsministerens kontor om at følgende
                  statsråder vil møte til muntlig spørretime: 

statsråd Kristin Halvorsen 

statsråd Magnhild Meltveit Kleppa 

statsråd Erik Solheim 

De annonserte regjeringsmedlemmer er til stede, og vi er klare til å starte den
                  muntlige spørretimen. 

De representanter som i tillegg til de forhåndspåmeldte ønsker å stille
                  hovedspørsmål, bes om å reise seg. 

Vi starter da med første hovedspørsmål, fra representanten Per-Willy Amundsen.
               

 Jeg vil benytte denne anledningen til å kondolere Regjeringen med en svært mørk og
                  dyster rekord: Aldri har kommuneøkonomien i Norge vært verre. Og det er ikke noe
                  som Fremskrittspartiet sier, det er noe Statistisk sentralbyrå slår fast: Det er
                  et faktum at man for første gang i historien etter at man begynte å måle
                  driftsresultat i norske kommuner, er i en situasjon hvor det er negativt. Da
                  nytter det lite å snakke om å satse på eldreomsorg, snakke om å bygge nye skoler,
                  snakke om å satse på barnehager eller barnevern, eller integrering, for den saks
                  skyld, når det er kommunene som må levere disse tjenestene, og denne regjeringen
                  ikke setter norske kommuner i stand til å gjøre det. 

Kommunene er grunnmuren i det norske velferdssamfunnet. Vi får daglig
                  tilbakemeldinger fra våre egne lokalpolitikere som fortviler over situasjonen der
                  ute. Det er altså en regjering med flertall i Stortinget som har gjennomført en
                  politikk stikk i strid med det man hevdet i valgkampen i 2005, nemlig at man
                  skulle satse på kommuneøkonomi og gjenopprette gode tilstander i norske kommuner.
                  – Det stikk motsatte er altså tilfellet. 

Så mitt spørsmål til statsråd Magnhild Meltveit Kleppa er følgende: Har
                  Regjeringen gitt opp? Har den innsett at den ikke klarer å oppfylle sine
                  valgløfter fra 2005? Har den kastet kortene? 

 Lat meg fyrst få takka for medkjensla. Lat meg deretter få understreka at viss vi
                  skal sjå einsidig på det som er netto driftsresultat frå hausten 2008, ser biletet
                  mørkt ut. Men det er faktisk nokre andre tal som òg tel, f.eks. det faktum at
                  kommunane er tilførte 30 milliardar kr – det er då justert for alt det skal
                  justerast for. Og dei tala som eg no viser til, er ikkje Regjeringa sine tal, men
                  det er Statistisk sentralbyrå sine eigne tal: Det er altså mellom 30 000 og 35 000
                  nye årsverk. 

Det er mogleg det provoserer Per-Willy Amundsen, men eg må få lov til å seia at eg
                  er glad for å tilhøyra ei regjering som satsar på fellesskapen, som satsar på
                  kommuneøkonomien. Så er det ingen tvil om at 2008 var eit krevjande år. Det er
                  heller ingen tvil om at det er uløyste oppgåver i kommunane, både no i 2009 og i
                  påfølgjande år. Men det kan heller ikkje vera tvil om at det er ei betydeleg
                  forbetring på vesentlege område – f.eks. 12 500 nye årsverk på plass i pleie- og
                  omsorgssektoren og 37 500 nye barnehageplassar. 

Eg er audmjuk overfor den situasjonen kommunane står i no i 2009. 2008 var eit
                  spesielt år. Eg skal koma tilbake til det viss Amundsen gjev meg høve til det.
               

 Vi hører stadig at Regjeringen kommer tilbake til disse tallene sine og refererer
                  til hvor mye mer penger man har brukt på kommunesektoren – 30 milliarder kr osv.
                  Men problemstillingen er jo at man ikke øker overføringene til kommunene når
                  kostnadene øker mer enn inntektene. Det er jo der problemstillingen ligger, og det
                  er derfor vi havner på et negativt driftsresultat for norske kommuner. 

Vi vet jo at for å kunne vedlikeholde norske skoler og vedlikeholde
                  omsorgsinstitusjoner der ute i norske kommuner, er det nødvendig å ha et årlig
                  nivå på ca. 3 pst. netto driftsresultat. Vi er veldig langt unna det. Hvordan i
                  all verden skal statsråden klare å rette opp det enorme etterslepet vi har på
                  vedlikehold av offentlige bygninger i norske kommuner? Har hun i det hele tatt
                  noen idé om det? 

 Svaret er ja. Eg har ein heilt klar idé om det. 

Lat meg berre seia fyrst når det gjeld 2008: Kvifor blei 2008 eit ekstra krevjande
                  år? Det er jo fordi kostnadsveksten vart større enn både regjering og storting
                  hadde føresett. Det er òg nokre som har vore utsette for børstap. Det tilseier
                  altså at i sum blir nok driftsresultatet positivt, men det er fordi Oslo og
                  fylkeskommunane dreg talet opp. Det er veldig mange kommunar som har eit negativt
                  resultat, men det er jo fordi dei har satsa på nye årsverk og på nye
                  barnehageplassar, og på mykje anna som er høgst nødvendig i kommunane. 

Svaret frå Regjeringa er altså retta fyrst mot manglande skatteinngang, så mot
                  frie inntekter, som vi kom med allereie i januar, så mot tiltakspakka, og så mot
                  kommuneproposisjonen, med ytterlegare nye frie inntekter i 2010. 

 Det blir fire oppfølgingsspørsmål – først Bent Høie. 

 Det er ikke tilfellet at det er 2008 som er unntaksåret. Det er 2006 som er
                  unntaksåret. Det er det eneste året Regjeringen har innfridd løftene når det
                  gjelder kommuneøkonomien. Alle årene etterpå har kommuneøkonomien vært under det
                  måltallet som alle regjeringer har vært enige om, nemlig 3 pst. 

3 pst. er ikke det eneste tallet, som statsråden er inne på, men det er det tallet
                  som Regjeringen og Teknisk beregningsutvalg er enige om er det tallet som klarest
                  gir uttrykk for den økonomiske situasjonen i kommunene. Det tallet er nå på minus
                  for første gang. Senterpartiet har tre rekorder når det gjelder kommuneøkonomi.
                  Det er rekorden fra 1999, med det dårligste kommuneopplegget noensinne. Det er
                  rekorden fra nå, 2009, med det dårligste resultatet i kommunesektoren noensinne,
                  og det er rekorden i selvskryt – at de jobber for en bedre kommuneøkonomi, når de
                  i realiteten gjør det stikk motsatte. 

Mener statsråden at Regjeringen har innfridd sitt løfte om en flerårig
                  opptrappingsplan for kommuneøkonomien, når kommuneøkonomien nå er den dårligste
                  noensinne? 

 Eg ynskjer ikkje å ta opp nokon kamp når det gjeld sjølvskryt, men eg må jo seia
                  at eg er ikkje direkte imponert over representanten Høie sitt minne, for det var
                  faktisk ein periode før denne regjeringa overtok. 30 milliardar kr utgjer i alle
                  fall ein forskjell ute i kommunane. Mellom 30 000 og 35 000 nye årsverk utgjer ein
                  svær forskjell. 

Så er det framleis uløyste oppgåver innanfor skule, helse og omsorg og på andre
                  område i kommunane, difor framleis opptrapping både av dei frie inntektene og av
                  andre inntekter som kommunane treng for å løysa desse oppgåvene. 

Så til opptrappingsplanen. Eg meiner å hugsa at KS i si tid bad om ca. 20
                  milliardar kr for denne perioden. Dei har fått 30, og kommunane fekk ei solid
                  opptrapping allereie fyrste året denne regjeringa overtok: 5,7 milliardar kr. Du
                  store min kor det vart godt motteke i kommunane! 

 Åge Starheim – til oppfølgingsspørsmål. 

 Eg registrerer at statsråden gjentek seg sjølv gong på gong med desse 30
                  milliardane. Det som statsråden ikkje ønskjer å snakke så mykje om, er
                  kostnadsauken som har vore i den tida. 

Derimot har Sogn og Fjordane Arbeidarparti innsett bløffen til Regjeringa. På
                  fylkesårsmøtet til Sogn og Fjordane Arbeidarparti for kort tid sidan vedtok dei
                  ein resolusjon som eg antek ligg på statsråden sitt bord, der dei bl.a. seier: 

«Det vert i dag ikkje fullt ut teke høgde for lønsauke og auka
                     pensjonskostnader. Dette fører ofte til direkte nedskjæringar i tenestetilbodet
                     i kommunane, spesielt innan dei to største sektorane skule og helse.» 

Mitt spørsmål til statsråden er då: Tek Arbeidarpartiet feil? Er det ikkje sant
                  det som står i resolusjonen frå Sogn og Fjordane Arbeidarparti? 

 Når eg gjentek desse to tala, er det fordi det synest å vera vanskeleg å få heile
                  Stortinget med på at det faktisk er SSB-tal som fortel om mellom 30 000 og 35 000
                  nye årsverk. Det er stor forskjell på det og mellom 5 000 og 10 000 i førre
                  periode. Likeins med desse 30 milliardane: Poenget er jo at vi må vita at det har
                  skjedd noko på desse fire åra. 

Så er eg den fyrste til å erkjenna at eg for det eine eigentleg er imponert over
                  det kommunane har fått til på desse åra, og for det andre at her er uløyste
                  oppgåver. Det trur eg at eg allereie har vore inne på. Når det gjeld lønns- og
                  pensjonskostnader, er dei høgare enn det som vart lagt til grunn i budsjettet for
                  2008 og inn i 2009. Men det er altså justeringar på både lønn og pensjon òg i
                  2009. 

 Bjørg Tørresdal – til oppfølgingsspørsmål. 

 Kristelig Folkeparti ønsker å vri denne debatten fra en krangel om tall til et
                  fokus på kvalitet i tjenestene. Det er det som er viktig for folk i norske
                  kommuner. 

Det kom en samhandlingsreform. Helseministeren har sagt at en gjennom en
                  samhandlingsreform skal bedre primærhelsetjenesten i kommunene –
                  fastlegeordningen, omsorgstjenestene for dem som er syke og trenger et tilbud i
                  sin kommune. Det hilser Kristelig Folkeparti velkommen. Men vi er litt bekymret
                  for at samhandlingsreformen er utsatt, det gjelder både framleggelsen i Stortinget
                  og at selve reformen er utsatt til 2012. 

Det som ikke kan utsettes, er forarbeidet i kommunene. Her er spørsmålet til
                  kommunalministeren: Vil Regjeringen sørge for at kommunene blir satt i stand til
                  dette – at man styrker kommunehelsetjenesten, fastlegeordningen og
                  kompetansebyggingen i kommunene, sånn at man står forberedt til å gi et bedre
                  helsetilbud i norske kommuner fra 2012? 

 Regjeringa har som mål at vi både skal ha meir helsetenester, betre helsetenester
                  og tidlegare behandling nær der folk bur – difor forslag om ei ny reform. Så
                  synest eg det er bra at det er så store forventningar til denne reforma at ho
                  allereie er ynskt framlagd. Men når det gjeld desse ulike elementa som
                  representanten Tørresdal no reknar opp, synest eg at det er nødvendig å ta seg
                  tid, nettopp for at reforma skal vera godt førebudd når ho blir presentert for
                  Stortinget, slik at ein har eit godt grunnlag for vedtak der. 

På spørsmålet om kommunane blir sette i stand til dette, er svaret ja. Det er ein
                  heilt klar føresetnad at kommunane både når det gjeld midlar og på andre område
                  her, må setjast godt i stand viss vi skal lukkast med denne reforma. 

 Vera Lysklætt – til oppfølgingsspørsmål. 

 Denne regjeringen har gitt kommunene et inntektsløft – ja. Men den har gitt
                  kommunene et enda større kostnadsløft. En historisk sjanse til å gjenopprette en
                  balanse i kommuneøkonomien er skuslet bort gjennom et ensidig fokus på økte
                  inntekter. Imens har lønns- og pensjonsutgiftene økt og effektiviseringen stoppet
                  opp. 

En samlet opposisjon bad Regjeringen om å ta med også utgiftsutjevningen da det
                  skulle vedtas nytt inntektssystem for kommunene i fjor. Men nei, også da var det
                  bare inntektssiden som var interessant. Først neste år blir utgiftene et tema.
                  Innen den tid vil vi se en dramatisk nedgang i skatteinngangen til kommunene. Er
                  statsrådens svar å fortsette å løfte utgiftene til kommunene, eller å sette mer
                  trykk på effektivisering? 

 Lat meg seia at når det gjeld lønn og pensjon, har kommunane sjølve bedt om å få
                  ansvar for akkurat det, få ansvar for lønnsoppgjeret. Vi ser då konsekvensane av
                  eit dyrt lønnsoppgjer i 2009. 

Eg må be om unnskyldning for det, men eg kan ikkje akseptera ei framstilling der
                  vi fortset å velta nye kostnader over på kommunane. Vi har veldig god dialog med
                  KS gjennom konsultasjonsordninga fire gonger i året, der vi snakkar om nye
                  oppgåver, der vi snakkar om midlar som skal til, der vi snakkar om eksisterande
                  oppgåver som har medført meirkostnader, og der vi kjem med justeringar av og til i
                  revidert budsjett, i alle fall i statsbudsjettet og òg i kommuneproposisjonen. 

Så var det ikkje slik at utgiftsutjamning ikkje var interessant i samband med eit
                  nytt inntektssystem. Det var tvert imot slik at det kjem ein stor og på dette
                  tidspunktet ukjend faktor inn i 2011, nemleg barnehagane. Difor vart det ei
                  utsetjing for å få eit så godt grunnlag som mogleg på den sida. 

 Da går vi til neste hovedspørsmål. 

 Jeg har et spørsmål til finansministeren. Hun har ansvar for felleskassen og
                  Pensjonsfondet. Jeg vil spørre henne om Aker-saken. 

Sett bort fra enkelte anonyme uttalelser til pressen om at Arbeiderpartiet har
                  håndtert denne saken helt på egen hånd, har vi hørt lite fra andre
                  regjeringsmedlemmer i denne saken. Finansministeren har derimot reist en debatt om
                  såkalt aktiv forvaltning av Statens pensjonsfond. Slike investeringer har som
                  kjent medført betydelige tap, også store tap i enkeltselskap. 

I den sammenheng er det jo nærliggende å peke på at Regjeringen selv praktiserer
                  en ganske tvilsom form for aktiv forvaltning gjennom sine direkte oppkjøp på
                  børsen. Ett eksempel er utbetalingen av 5 milliarder kr fra vår felles
                  pensjonskasse til Aker i 2007 for å kjøpe aksjer i Aker Holding. Ikke bare økte
                  olje- og gasseksponeringen, men investeringen skjedde under meget spesielle
                  omstendigheter. Staten gikk inn med penger til en nær politisk støttespiller til
                  Arbeiderpartiet. Staten investerte 5 milliarder kr, bevisst gjort uten økonomisk
                  kvalitetssikring. Staten gikk inn på fundamentalt andre betingelser enn det de
                  private investorene gjorde. Staten gikk inn i et holdingselskap, hvor man er
                  gissel og i realiteten stemmekveg for hovedaksjonæren. Staten fikk en
                  aksjonæravtale full av juridiske hull, og statens oppfølging i Aker Holdings styre
                  har ikke bidratt til å forsvare verdiene som er investert. 

Jeg synes det ble noe lettvint med Arbeiderpartiets krigserklæring mot Kjell Inge
                  Røkke og Aker i påsken. Er finansministeren enig med Høyre i at Aker
                  Holding-investeringen ikke akkurat representerer pionervirksomhet hva gjelder
                  forvaltning av felleskassen? 

 Jeg tror jeg først må gratulere representanten Hansen med en forholdsvis kreativ
                  innfallsvinkel for å prøve å få meg til å ta ansvar for det som er
                  næringsministerens konstitusjonelle ansvar overfor Stortinget. Og all henvisning
                  til denne saken da staten gikk inn på eiersiden i dette selskapet, er lagt fram
                  for Stortinget. Aksjonæravtalen er lagt fram, og Stortinget var fullt klar over
                  hva man da gikk inn på. Og detaljer om avtalen og de avveiningene som ble gjort
                  da, er det næringsministeren som svarer på overfor Stortinget. Jeg regner med at
                  det også blir høring i denne saken, og at representanten Hansen får mulighet til å
                  komme tilbake til dette. 

Det jeg har lyst til å understreke, og som har vært Regjeringens oppfatning og
                  håndtering av denne saken etterpå, er at vi er avhengig av å ha ryddige forhold i
                  norsk næringsliv og i de selskapene der staten går inn. Og ryddige forhold dreier
                  seg om at alle aksjonærer skal ha tilgang på samme informasjon og behandles likt.
                  Og det dreier seg om at man er sikker på at transaksjoner som foregår, er verdsatt
                  riktig. Det er det denne saken nå dreier seg om. 

 Jeg synes denne saken dreier seg om et par andre ting også. Jeg synes det er
                  graverende at Regjeringen gir en politisk støttespiller milliardutbetalinger, mens
                  alle andre bedriftseiere i dette landet må betale økt skatt. 

I Finansavisen i dag står det en ny oppsiktsvekkende sak om samrøret mellom
                  Regjeringen og Røkke. Der påstås det et Regjeringen ville gi Aker et nytt og
                  spesialdesignet skattefritak dersom Aker-formuen ble plassert i en stiftelse. Det
                  skulle bli en sosialdemokratisk tenketank etter mønster fra Fafo. Styrevervene
                  skulle gå til arbeiderpartifolk. 60–80 pst. av Røkkes post i Aker ASA skulle
                  løftes opp i denne stiftelsen. Og Finansdepartementet skulle utarbeide et eget
                  lovforslag for å gi Røkke skattefritak. Ifølge Finansavisen ble det jobbet med
                  dette på høyt plan både i Finansdepartementet og ved Statsministerens kontor.
                  Denne saken er godt beskrevet i dagens avis. 

Kan finansministeren forklare Stortinget hva dette dreier seg om? 

 Ja, gjerne. Det har aldri vært snakk om å gjøre noen skatteendringer eller andre
                  typer endringer for å tilrettelegge for noen spesiell stiftelse som Røkke måtte ta
                  initiativ til. Det jeg kan bekrefte, er at det har vært undersøkt hva som er
                  gjeldende regler når det gjelder skatt og framgangsmåte rundt opprettelsen av en
                  stiftelse. Det har vært kontakt på administrativt nivå mellom Finansdepartementet
                  og folk fra Aker for å klargjøre hva som er dagens regler. I Finansdepartementet
                  henviste man så videre til Skattedirektoratet, som er de som behandler denne type
                  spørsmål, men det har aldri på noe tidspunkt vært aktuelt å gjøre noen endringer i
                  gjeldende skatteregler for å tilrettelegge for noen form for fond eller stiftelse.
                  Det er heller ikke slik at det har vært snakk om opprettelse av nærmest et
                  arbeiderpartifond, som jeg ser det er omtalt som. Det er en allmennyttig stiftelse
                  det har vært snakk om. 

 Det blir fire oppfølgingsspørsmål – først Ulf Leirstein. 

 Jeg er klar over at mange av forholdene knyttet til Aker-saken hører til
                  næringsministerens bord. Men det er klart at når det bl.a. i dag kommer
                  opplysninger i media om at Finansdepartementet har jobbet med denne stiftelsen, er
                  det ikke helt unaturlig at man tar dette opp med finansministeren. Jeg skjønner at
                  finansministeren nå mener at det ikke har vært jobbet på den måten som media
                  påstår, og det er for så vidt greit. Da har vi fått høre det fra finansministeren,
                  og jeg regner med at hun er på trygg grunn i forhold til det. 

Men når det gjelder Aker-saken, var næringsministeren og statsministeren veldig
                  klare på at i den prosessen man er i nå, har Regjeringen stilt tøffe krav om
                  såkalt nullstilling av disse transaksjonene. Jeg antar at også finansministeren
                  har et syn på dette. Jeg har sett at finansministeren har vært relativt taus i
                  disse sakene. Men er det slik at også finansministeren står helt klart bak de
                  opprinnelige kravene fra næringsminister og statsminister om at disse
                  transaksjonene må nullstilles? 

 Først til den saken som Finansavisen viderebringer i dag. Det er ingen grunn til
                  at noen skal spekulere rundt at det på noe tidspunkt har vært diskutert å gjøre
                  noen endringer i noen skatteregler. Det er ikke uvanlig at Finansdepartementet får
                  henvendelser fra enkeltselskaper som lurer på hva som er gjeldende regler når det
                  gjelder enten skatt eller avgifter, og det er heller ikke uvanlig at man
                  klarlegger det gjennom møtevirksomhet på administrativt nivå. Det hender også at
                  det er på politisk nivå. I denne saken har det ikke vært noen kontakt på politisk
                  nivå i Finansdepartementet, og det har aldri vært aktuelt å gjøre noen endringer i
                  skatteloven på bakgrunn av dette. Det har aldri noen medlemmer i Regjeringen noen
                  gang foreslått – og meg måtte man ha båret ut hvis det skulle vært et tema. 

 Erna Solberg – til oppfølgingsspørsmål. 

 Det er ingen tvil om at det oppleves som et særlig samrøre mellom Aker–Røkke og
                  deler av Regjeringen, i særdeleshet Arbeiderpartiet, i mange saker. Det er derfor
                  interessant når det kommer opp spørsmål som åpenbart knytter Arbeiderpartiet og
                  Røkke til en ny stiftelse for å styrke sosialdemokratiske tanker i det norske
                  samfunnet. Det er da også viktig at det blir full åpenhet om på hvilken måte denne
                  kontakten har vært, og hvem som har hatt denne kontakten. 

Jeg har et konkret spørsmål til finansministeren: Har det på noe tidspunkt vært
                  tatt kontakt fra Statsministerens kontor overfor Finansdepartementet om denne
                  saken? 

 Det jeg vet, er at det har vært kontakt mellom Røkke og Statsministerens kontor om
                  spørsmålet om en stiftelse, men at alle spørsmål som dreide seg om skatteforhold
                  og hvordan dagens regler var å forstå, ble henvist til Finansdepartementet, og så
                  er de behandlet ved ordinær virksomhet her. Men det har aldri på noe tidspunkt
                  vært snakk om at noen f.eks. fra Statsministerens kontor har tatt kontakt på
                  politisk nivå for å gjøre noen endringer i skattereglene som skulle tilpasses en
                  slik type stiftelse. Så dette er håndtert slik vi håndterer mange henvendelser fra
                  enkeltaktører i næringslivet som lurer på hvordan dagens regler slår ut – helt
                  ryddig og skikkelig. Det har aldri vært aktuelt å gjøre noen endringer.
                  Vedkommende ble henvist videre til Skattedirektoratet. 

 Hans Olav Syversen – til oppfølgingsspørsmål. 

 Man får kanskje et inntrykk av at deler av Regjeringen føler seg såpass ubekvem
                  med denne saken at man viser til næringsministeren så fort man har den minste
                  sjanse til det. Men det som er et faktum, er at det er en samlet regjering som har
                  stått bak den avtalen som nå viser seg – og som opposisjonen advarte mot – å
                  inneholde så mange klausuler som sørger for at Røkke sitter med bukta og begge
                  endene, mens staten blir en passiv tribunesliter. 

Tapet på den transaksjonen er nå på over 5 milliarder kr. Det tilsvarer det som er
                  Regjeringens samlede fattigdomssatsing, og jeg regner med at Røkke ikke inngikk i
                  den. Så mitt spørsmål er: Føler Regjeringen seg bekvem med den avtalen man inngikk
                  i 2007? 

 Ingen må misforstå når jeg henviser til næringsministeren for nærmere detaljer om
                  den avtalen som ble inngått, og hvordan den ble presentert for Stortinget. Det
                  dreier seg om ryddighet i forholdet mellom regjering og storting, og det dreier
                  seg om hvem som er konstitusjonelt ansvarlig. 

Når Regjeringen fremmer en sak for Stortinget, står en samlet regjering bak saken.
                  Bakgrunnen for dette oppkjøpet fra statens side var et sterkt ønske i en samlet
                  regjering om å beholde den kompetansen og de arbeidsplassene som Aker Kværner
                  hadde i Norge. 

Så er det feil å si at man har tapt 5 milliarder kr på denne transaksjonen. Det er
                  riktig at det er et verdifall i selskapet i den størrelsesordenen. Men vi har
                  ingen planer om å selge oss ut av selskapet med det første, så det blir en helt
                  annen type diskusjon. 

Det som jeg tror er veldig viktig, er at vi understreker hele veien – som er det
                  Regjeringen har gjort, det næringsministeren og statsministeren har gjort – at vi
                  må ha ryddige forhold som gjør at aksjonærer, også mindretallsaksjonærer, vet at
                  deres rettigheter følges, og at man har skikkelig verdsetting av de transaksjonene
                  som gjøres, og det er det denne saken nå dreier seg om. 

 Lars Sponheim – til oppfølgingsspørsmål. 

 Det sterke ønsket fra Regjeringen har ført til at den rød-grønne regjeringen, med
                  støtte fra et flertall i denne salen, som består av de rød-grønne pluss
                  Fremskrittspartiet, gjennom en aksjonæravtale har låst staten til å være en
                  minoritetsstøtte for hovedaksjonær Røkke i ti år. Det er et faktum. Det har
                  tilført Røkke store verdier. Det er også et faktum. I dag skal hovedaksjonær Røkke
                  tale til folket og Regjeringen fra Månefisken. Er finansministeren spent på
                  budskapet fra Månefisken? 

 Nei, det er jeg i grunnen ikke. Dette dreier seg jo om å ha gode
                  forretningsmessige avtaler og å opptre ryddig når man er i et medeierskap i en
                  bedrift. Derfor er jeg ikke så opptatt av hva Røkke sier. Jeg er opptatt av hva
                  han gjør. Jeg er opptatt av at håndteringen av denne saken nå skjer ryddig og
                  skikkelig overfor staten som en minoritetsaksjonær. Det som skiller dette sameiet
                  fra andre saker der staten er inne på eiersiden i bedrifter – og det er vi jo i
                  veldig mange andre bedrifter – er at da er som regel de andre eierpostene ganske
                  spredt, og som regel er staten blant de største eierne. Det som er annerledes her,
                  er at staten er en minoritetsaksjonær sammen med en stor kapitalist som er
                  majoritetseier. Det tilsier jo at man har ryddige og skikkelige forhold. Jeg synes
                  ikke det er noen grunn til at noen skulle være overrasket over hvordan den
                  aksjonæravtalen ser ut. Den ble lagt fram for Stortinget. Jeg gikk gjennom den
                  saken og den debatten i går, og den dreide seg først og fremst om prisen, hva man
                  hadde betalt for de aksjene, og ikke hvordan aksjonæravtalen så ut. Så Sponheim
                  har også vært kjent med alle forhold rundt de juridiske spørsmålene da saken ble
                  behandlet i Stortinget, uten å være særlig opptatt av det. 

 Neste hovedspørsmål er fra Dagfinn Høybråten. 

 Finansministeren kan bli stående. 

Jeg skjønner at hun vil holde en lav profil i Aker-saken. 

Jeg skal ta utgangspunkt i en problemstilling hvor hun har hatt en særdeles høy
                  profil, nemlig spørsmålet om kapitalismens fall som følge av finanskrisen og
                  behovet for sterkere statlig styring. Mange talere, fra finansministeren og utover
                  i hennes egne rekker ikke minst, har slått fast at med finanskrisen har de fått
                  rett: Kapitalister er hensynsløse folk som ikke må få fritt spillerom. De må
                  holdes strengt i tømmene – statlig styring er det som trengs. Kristelig Folkeparti
                  er enig i at finanskrisen på mange måter har vist at vi trenger statlig styring.
                  Men hvem er det egentlig som har vist med handling at statlig styring er viktig i
                  den saken som finansministeren nå er blitt spurt om? Vi er for statlig eierskap
                  når det skjer på ryddige vilkår, for å sikre kontroll med viktige nasjonale
                  ressurser og kompetansemiljøer. Men nettopp derfor var vi sterkt imot oppkjøpet i
                  Aker. Det er helt feil, som finansministeren nå nettopp sa fra Stortingets
                  talerstol, at opposisjonen, representert ved Høyre, Venstre og Kristelig
                  Folkeparti, ikke var opptatt av avtalens innhold. Vi mente at avtalen var for
                  svak. Den gav for svak statlig styring, gitt den posisjonen staten gikk inn med.
                  Vi hadde kritiske bemerkninger til pris, og vi skrev for vår del eksplisitt i
                  innstillingen at dersom kjøpet ble gjennomført, var det viktig at staten ikke ble
                  en sovende partner, men at Regjeringen aktivt måtte sikre statens verdier og sørge
                  for at målet med investeringene om en god, langsiktig forretningsmessig utvikling
                  ble nådd. 

Det kom med andre ord klare advarsler fra det mindretallet som stemte imot dette
                  oppkjøpet. Sjelden har jeg vært så lei meg for at vi har fått rett, så til de
                  grader rett, med det som har skjedd i ettertid. Våre klare advarsler om hvordan
                  Regjeringen burde opptre dersom den allikevel valgte å gå inn i selskapet, har
                  slått til. Spørsmålet er om finansministeren mener at dette er gullstandarden på
                  sterkere statlig styring i disse tider. 

 La meg si det slik: Det innslaget vi har av statlig eierskap i norsk næringsliv,
                  har vært til veldig god nytte i denne finanskrisen. Jeg tror alle ser at det har
                  vært en styrke. Det har bidratt til å sikre arbeidsplasser. Næringsliv i andre
                  land skulle ønske de hadde hatt samme type innslag av statlig eierskap nettopp når
                  det blåser. Det er ikke nødvendigvis det samme som denne formen for sameierskap. 

Jeg respekterer at man kan ha ulike vurderinger av hvordan statlig eierskap skal
                  utformes, at det går an å være for statlig eierskap uten å ha støttet akkurat
                  denne transaksjonen, slik Kristelig Folkeparti vurderte saken i Stortinget den
                  gangen. 

Det vi oppnådde med denne avtalen, var en liten post, 12 pst., i et selskap og
                  gjennom det sikre aktivitet i Norge og sikre norske arbeidsplasser. Det er ikke i
                  utgangspunktet noen dårlig deal. Det var intensjonen bak den avtalen som er
                  inngått. Men jeg er selvfølgelig veldig opptatt av at vi har ryddige og skikkelige
                  forhold når det gjelder statlig eierskap. Slik har det vært i denne saken, for den
                  er lagt fram for Stortinget. Ikke noe er hemmeligholdt for Stortinget. Ikke noe
                  har foregått i noen kott eller på noen bakrom. 

Så har Kristelig Folkeparti kommet til en annen vurdering enn Regjeringen og
                  Fremskrittspartiet. Det har jeg respekt for. Men man må ikke skape et inntrykk av
                  at man ikke har vært klar over hva slags spilleregler som forelå f.eks. i
                  aksjonæravtalen. 

 Poenget er at opposisjonen var så til de grader klar over hva som lå i denne saken
                  at vi aktivt argumenterte mot og stemte imot. Regjeringen møtte oss med døve ører.
                  De skulle kanskje ønske i dag at de hadde lyttet litt mer til de innvendingene vi
                  hadde. Da hadde man ikke vært i det uføret man nå er i. Steinar Mediaas,
                  økonomikommentator i NRK, karakteriserer denne saken som at den får Regjeringen
                  til å se ut som en middels Terra-kommune. Og det er ikke ment som noen kompliment
                  fra Mediaas’ side. 

Jeg er enig med finansministeren i at det å sikre arbeidsplassene er en viktig
                  strategi, og at statlig eierskap kan være et virkemiddel i den forbindelse. Det er
                  blitt sagt at salget av selskaper til Aker Solutions er viktig for
                  arbeidsplassene. Det stiller jeg meg litt undrende til, for selskapene det er
                  snakk om, ble jo solgt fra det relativt solide Røkke-kontrollerte Aker til et
                  sterkt forgjeldet Aker Solutions. Kan finansministeren forklare meg og Stortinget
                  hvordan et slikt salg kan bidra til å trygge arbeidsplassene i selskapene? 

 Jeg har aldri kommentert akkurat det. Når jeg snakker om å trygge arbeidsplasser,
                  er det fordi det var hovedformålet med den saken som Stortinget behandlet i 2007.
                  Nå er det nettopp de strategiske forholdene rundt salget av disse selskapene og
                  prisingen av dem som er tema for det uavklarte forholdet mellom Aker og Røkke og
                  staten framover. Og da er nettopp det strategiske spørsmålet om dette er selskaper
                  det er riktig at Aker Solutions går inn i, hva som er den riktige strategien
                  framover, ett av temaene. 

For øvrig synes jeg sammenligningen med Terra-kommuner er helt på viddene. Her
                  dreier det seg om en avtale man har inngått. Det er ingen realiserte tap som gjør
                  at Terra-kommuner og staten kan sammenlignes i denne saken. 

 Staten er jo bundet og eid … (presidenten avbryter) 

 Presidenten tillater fire oppfølgingsspørsmål – først Ulf Leirstein. 

 Spørsmålene knyttet til Aker-saken fortsetter. Jeg registrerer hva som var
                  Regjeringens vurderinger da man valgte å gjøre dette kjøpet, og det var en del
                  vurderinger som Fremskrittspartiet støttet. Det å sikre arbeidsplasser osv. har vi
                  altså vært enige med Regjeringen om. Men de store spørsmålene knyttet til det som
                  har skjedd i ettertid, er hvordan Regjeringen har håndtert det statlige
                  eierskapet, hvordan man har håndtert de verdiene som det norske folk har stilt opp
                  med når det gjelder denne transaksjonen og dette kjøpet. Jeg vil rett og slett
                  spørre finansministeren om hun er fornøyd med måten man har håndtert dette på, når
                  man nå har havnet i den situasjonen man har havnet i. 

I tillegg ønsker jeg at finansministeren svarer på det spørsmålet jeg stilte i
                  forrige runde, om hun står fullt og helt bak næringsministeren og statsministerens
                  klare krav om nullstilling av disse transaksjonene. 

 Jeg mener at næringsministeren og statsministeren har håndtert denne saken akkurat
                  slik som den skal håndteres, med stor kraft og med å ettergå nettopp de
                  hovedproblemstillingene som ligger der. 

Ja, jeg mener at en nullstilling av de avtalene som er inngått så langt, må være
                  mulig. Hva som er det rimelige utfallet av denne saken, får vi komme tilbake til
                  når den er behandlet videre. 

 Per-Kristian Foss – til oppfølgingsspørsmål. 

 For dem av oss som har fulgt Kristin Halvorsen i Stortinget i noen år, må jeg si
                  at det er en rørende omsorg for verdens og Norges kapitalister finansministeren nå
                  gir uttrykk for. Det var kanskje ikke helt slik jeg hadde oppfattet at
                  Finansdepartementets kontrolloppgave var. Min erfaring var nemlig at vi ikke hadde
                  mange henvendelser fra næringsdrivende som ønsket svar på hvordan skattesystemet
                  virket – det klarte de godt å finne ut selv. Så det må være noe nytt når
                  finansministeren nå behandler ønsker om skattelettelser fra enkeltnæringsdrivende
                  som enkelthenvendelser, eller henviser dem til Skattedirektoratet. 

Men mitt spørsmål går mer på Finansdepartementets kontrolloppgave, for statsråden
                  sa nettopp i det forrige svaret at næringsministeren har håndtert denne saken
                  akkurat slik som den skal håndteres. Mitt spørsmål er da følgende: Er
                  finansministeren klar over at dette er første gang Næringsdepartementet håndterer
                  et stort kjøp – eller for den saks skyld salg – uten innleie av finansiell
                  rådgiver, og er hun fornøyd med en slik endring av en mangeårig praksis? 

 Først til de spørsmålene som dreier seg om skatt og avgifter osv. Jeg vet
                  selvfølgelig ingenting om hvordan Per-Kristian Foss styrte dette da han var i
                  Finansdepartementet. Jeg har ikke hatt direkte kontakt og har veldig sjelden
                  kontakt med enkeltbedrifter, men det er ikke uvanlig at enkeltbedrifter får belyst
                  hva som er gjeldende regler når det gjelder skatter og avgifter som berører dem.
                  Det er noe helt annet enn å diskutere endringer i skattereglene. Det har overhodet
                  ikke vært aktuelt i denne saken. 

Så når det gjelder kontrolloppgaver: Det jeg har svart på, er hvordan
                  næringsministeren gikk fram da denne saken og disse salgene og kjøpene var et
                  faktum. Denne saken ble behandlet i Stortinget i 2007. Da ble det begrunnet
                  hvorfor man ikke innhentet en finansiell ekstern vurdering. Man innhentet en
                  juridisk ekstern vurdering. Det er alltid ønskelig å ha en finansiell ekstern
                  vurdering også, men næringsministeren begrunnet den gang overfor Stortinget
                  hvorfor det ikke ble gjennomført. 

 Hans Olav Syversen – til oppfølgingsspørsmål. 

 I svaret på mitt første spørsmål sa finansministeren at Regjeringen ikke hadde
                  noen planer om å selge seg ut fra denne avtalen. Det kan man godt forstå all den
                  tid Røkke har sikret seg ti års arrest i statens midler som følge av den gode
                  forretningsmessige avtalen – jeg siterer nå finansministeren – som ble inngått i
                  denne saken. Det er faktisk litt av en egenattest å si at denne saken er blitt
                  behandlet på den måten den faktisk bør bli behandlet på. Nå modifiserer
                  finansministeren det til å gjelde det nåværende næringsminister har gjort de siste
                  ukene. 

Mitt spørsmål er: Er det grunnlag for Regjeringen for å gå i seg selv når det
                  gjelder vurderingen man gjorde den gang man inngikk avtalen – i 2007 – og med en
                  helt annen næringsminister? 

 Jeg får jo nå all verdens invitasjoner til å gå langt og dypt inn i denne saken,
                  karakterisere mine medstatsråder osv. Det vil jeg avstå fra. Stortinget har
                  selvsagt behov for å gå nøye inn i denne saken. De har selvsagt behov for å gå
                  nøye inn i dette kjøpet og salget. Det har jeg full forståelse for. Det kommer til
                  å få etterspill i Stortinget. 

At det også blir reist spørsmål rundt selve kjøpet i 2007, mener jeg også er
                  Stortingets jobb. Men jeg kommer ikke til å kommentere noe mer rundt enkeltforhold
                  i disse sakene. Når Regjeringen legger fram en sak for Stortinget, betyr det at
                  Regjeringen samlet står bak den saken. Når næringsministeren og statsministeren
                  håndterer hvordan man følger opp aksjonæravtalen og kjøp og salg i dette
                  spørsmålet overfor Aker og Røkke, har de hele Regjeringen i ryggen. 

 Lars Sponheim – til oppfølgingsspørsmål. 

 I januar 2007 fikk jeg, som de andre lederne i opposisjonspartiene i dette huset,
                  telefon fra Røkke. Det var en rasende Røkke, han var sint fordi han mente han av
                  Regjeringen var satt på sidelinjen da den store StatoilHydro-fusjonen skjedde
                  måneden før. Han sa i klare ordelag: Jeg er rasende på Jens, for jeg støttet ham i
                  valgkampen, og nå forlanger jeg å få støtte. Så ble det stille i noen måneder, og
                  så fikk vi beskjed om at den støtten hadde han fått gjennom denne tiårige
                  aksjonæravtalen. 

Jeg har i mange år hørt tidligere stortingsrepresentant Kristin Halvorsen rase fra
                  denne talerstol mot samrøre, fiksing og miksing mellom LO og Arbeiderpartiet og
                  ofte tredjepart. Det eierskapet vi her står overfor, er helt annerledes – det har
                  en annen begrunnelse, en annen start, et annet opphav enn alt annet eierskap som
                  det kan være bredere støtte rundt. Er statsråden frimodig nok til å si at det ikke
                  her er betydelige elementer av samrøre som det er verdt å få gjennomlyst mer? 

 Den typen argumenter som Røkke tydeligvis har framført overfor Sponheim, om at det
                  skulle være noen form for «payback time» i spørsmålet om denne transaksjonen,
                  mener jeg er helt uakseptabelt. Det er absolutt ingen som verken kan forsvare
                  eller vektlegge den formen for argumentasjon, og det er ingenting i Regjeringens
                  behandling av denne saken som har den typen begrunnelse. 

Jeg har absolutt ikke behov for å være med på noen former for transaksjoner som
                  skulle kunne oppleves som en vennetjeneste overfor noen som har gitt en politisk
                  støtte i en sak. Det hadde vært helt umulig å håndtere statlig eierskap med den
                  typen begrunnelser. Det hadde satt statlig eierskap i dyp miskreditt hvis det
                  hadde vært noen form for den slags intensjoner bak. Så det kan man bare parkere
                  som begrunnelse for den saken som ble presentert for Stortinget i 2007. Bakgrunnen
                  for den saken var et ønske om å beholde kompetansemiljøer og arbeidsplasser i
                  Norge. 

 Da går Stortinget til neste hovedspørsmål. 

 Jeg har et spørsmål til finansministeren. 

I inneværende års statsbudsjett legger Regjeringen opp til salg av 13,5 mill. tonn
                     CO

2

-kvoter i det europeiske markedet. Det er budsjettert med en
                  salgsinntekt på 2,5 milliarder kr. Én ting er at prisen på disse klimakvotene
                  nærmest er halvert i forhold til anslag i budsjettet, og at inntekten derfor
                  kommer til å bli vesentlig lavere. En annen sak er miljøkonsekvensene av dette
                  salget. 

I realiteten innebærer dette at den norske stat tjener penger på å selge
                  forurensning – dette i en tid hvor de norske CO

2

-utslippene er
                  rekordhøye, og hvor Norge har betydelige inntekter av olje- og gassindustrien, som
                  er en stor bidragsyter til de norske klimagassutslippene. Mens Regjeringen tjener
                  milliarder på å selge andre land muligheten for å opprettholde sine utslipp,
                  oppfordrer den samme regjeringen forbrukerne i Norge til å bruke penger på å kjøpe
                  klimakvoter, og så slette disse. Dette er dobbeltmoral. 

Nå foregår det en bred mobilisering – NHO er med, Naturvernforbundet er med og
                  andre aktører er med – hvor en ber om at Regjeringen i stedet for å selge disse
                  klimakvotene, sletter dem og dermed reduserer klimagassutslippene med 13,5 mill.
                  tonn. Er dette noe finansministeren vil vurdere i forbindelse med revidert
                  budsjett? I så fall tror jeg hun kan påregne bred støtte i Stortinget. 

 Det er viktig for hvordan vi får til de økonomiske virkemidlene og kvotene – og
                  kvoteprisene er jo økonomiske virkemidler for å prise utslipp av CO

2


                  riktig – at vi får til en ny internasjonal klimaavtale, og at den er stram. Det
                  bidrar til at prisene på kvotene blir høye, og på den måten bidrar det til
                  miljøomstilling. Kvassheim har rett i at prisene slik de er nå, er lave. Han har
                  også rett i at vi er i en situasjon hvor dette regnestykket ser litt annerledes ut
                  enn det gjorde for en stund siden. 

Nå er det jo viktig å se hva som er bakgrunnen. I det øyeblikket vi kvotebelegger
                  et utslipp, har vi også gjort endringer i avgifter – det er bare to forskjellige
                  måter å prise utslipp på. Derfor er jeg ikke enig i premisset til Kvassheim om
                  hvordan det regnestykket går i hop til slutt. 

Spørsmålet om å kjøpe kvoter for å slette dem, er ikke et spørsmål som Regjeringen
                  har diskutert, og jeg har ingen nye signaler å komme med i den forbindelse. 

 Svaret fra finansministeren var så lite oppløftende at jeg forsøker meg på et
                  oppfølgingsspørsmål til miljøvernministeren. 

Ved å slette kvotene framfor å selge dem kan Norge øke sin overoppfyllelse av
                  Kyotoprotokollen med 25 pst. istedenfor med 10 pst. Når miljøvernministeren
                  tidligere har blitt utfordret på dette, har han sagt at hva Norge gjør, har liten
                  betydning. Erfaringen viser det motsatte. Redusert pris på kvoter er bl.a. et
                  resultat av at det er mange kvoter tilgjengelig i markedet. 

Lederen av Lavutslippsutvalget, Jørgen Randers, mener at det er ganske fattigslig
                  av et så rikt land som Norge å selge kvotene. Han sier: 

«Det hadde vært mye flottere med en demonstrasjon av Norges vilje til å gå
                     foran i klimakampen dersom man valgte å slette kvotene vi har til overs, i
                     stedet for å selge dem. Nå er vi med på å utsette løsningen på klimaproblemene,
                     når vi kunne ha slettet kvotene og bidratt til en global klimaløsning.» 

Mener miljøvernministeren at Randers tar feil? 

 Den skal jobbe hardt som skal få så mye som et barberblad inn mellom Kristin
                  Halvorsen og meg i disse spørsmålene. 

Jeg skjønner godt den problemstillingen som reises av Kvassheim, men dersom vi
                  hadde 1 milliard kr eller 1,5 milliarder kr nye, friske midler til rådighet til
                  klimatiltak, som jo ville være alternativet til det som Kvassheim foreslår, ville
                  jeg bruke dem på en helt annen måte enn til å slette klimatiltak. Jeg tror det er
                  langt viktigere f.eks. å styrke støtten til teknologiutvikling i Norge eller en
                  serie andre miljøtiltak enn å slette klimakvoter på den måten som her foreslås. 

La meg si at jeg deler mye av Randers' kritikk. Jeg har sendt et innlegg
                  til Dagens Næringsliv hvor jeg også gir til kjenne at jeg slutter meg til mye av
                  Randers' kritikk. Det Randers har rett i, er at klimakvoter er ett viktig
                  virkemiddel, men hvis vi begynner å se det som det eneste, er vi på farlige veier.
                  Hovedgrunnen til at mye av kritikken er riktig, er at klimakvoter ikke vil drive
                  fram den nye teknologien, og uten en teknologisk revolusjon vil vi aldri klare å
                  løse klimatrusselen. 

 Presidenten vil tillate fire oppfølgingsspørsmål – først Ketil Solvik-Olsen 

 Jeg ønsker at miljøvernministeren svarer. 

SV var imot klimakvoter da Kyoto-avtalen ble inngått i 1997, men i regjering ser
                  man altså at Regjeringen – ved SV – har gjort klimakvotehandel til et
                  finansinstrument, der en prøver å fylle opp statskassen ved å selge og kjøpe
                  kvoter til en best mulig pris. Dette blir dobbeltmoral, når en samtidig ser
                  Regjeringens påskeklimakampanje gjennom «Asbjørns klimavettregler». Klimavettregel
                  nr. 2 var: Legg ikke ut på flytur uten klimakvote. Men Regjeringen selv kjøper
                  ingen klimakvoter når statsansatte eller de selv flyr innenlands. En ber altså
                  folk flest kjøpe klimakvoter, men kjøper dem ikke selv. Og i forbindelse med
                  statsbudsjettet for 2009 skrev Aftenposten at Regjeringen mente at det ikke hadde
                  noen effekt å kutte 13,5 millioner klimakvoter, det har relativt liten effekt på
                  klimaproblemet. 

Hvilken effekt mener statsråden det har når enkeltpersoner skal kjøpe én
                  klimakvote, hvis det ikke har effekt når en skal kutte 13,5 millioner kvoter? 

 Grunnen til at innenlands flytrafikk kommer i en annen kategori, er jo at den er
                  avgiftsbelagt. 

Men la oss gå til det som er den reelle diskusjonen her. Det er klart at man kunne
                  gjøre en finanstransaksjon som er det som Venstre – og muligens også
                  Fremskrittspartiet – er tilhenger av, som ville være å slette kvoter for f.eks. 1
                  milliard eller 1,5 milliarder kr. Jeg mener at hvis man hadde det beløpet til
                  rådighet i statsbudsjettet for miljøtiltak, finnes det andre og vesentlig bedre
                  måter å bruke pengene på. 

Det er to punkter hvor det er en viktig reell kritikk av kvoteregimet. Det ene er
                  spørsmålet om unntak. Det er altfor mange unntak. EUs system har for mange hull.
                  En av de ivrigste talspersonene for flere hull er Ketil Solvik-Olsen. Så jo mer
                  fremskrittspartiinnflytelse det blir, jo flere hull blir det i kvotesystemet, og
                  jo mindre effektivt blir kvotesystemet. Det andre er problemet med kvoter som det
                  eneste tiltaket. Grunnen til at vi må ha andre tiltak i tillegg, er at kvotene
                  tenderer til å dra pengene mot de billigste og enkleste tiltakene først, mens den
                  teknologirevolusjonen vi trenger, kommer ved streng regulering av de mest
                  avanserte markedene. 

 Ivar Kristiansen – til oppfølgingsspørsmål. 

 Det er helt åpenbart at Norge ikke vil klare å gjennomføre Kyoto-forpliktelsene
                  bare ved tiltak på hjemmebane. Derfor er det slik at Norge investerer tungt i
                  bl.a. vannkraftutbygging i Kina gjennom den såkalte grønne utviklingsmekanismen.
                  Den har bred støtte, fordi dette erstatter kullkraftproduksjon veldig effektivt i
                  Kina. Men her hjemme er Regjeringen så fornem at den velger å spare
                  Vefsnavassdraget, en utbygging som kunne ha gitt 1,5 TW – to–tre
                  Alta-kraftutbygginger – noe som åpenbart ville ha kunnet erstatte europeisk
                  kullkraft med en enorm klimagevinst. 

Ser ikke statsråden den moralske motsetning mellom hvordan vi opptrer på
                  bortebane, og hvordan vi fornemt velger å opptre på hjemmebane? 

 La meg først si at Ivar Kristiansen har helt rett i at Regjeringen satser på
                  atskillige hester samtidig her: På kvotesystemet som er det viktigste og bredeste
                  virkemiddelet i EU, USA og Norge, på subsidiering av teknologiutvikling – der
                  karbonfangst og lagring er et godt eksempel – og på regnskogbevaring og andre
                  internasjonale tiltak. 

Når det gjelder vannkraft, er jeg sterk tilhenger av og forsøker hver dag å
                  arbeide for å få fram mer ren energi i utviklingsland. Vi ønsker en dramatisk økt
                  vannkraftsatsing i Afrika, og vi ønsker også å støtte de mange
                  investeringsforslagene i India, Latin-Amerika osv. på dette området. 

I Norge har det å bygge ut nye, store vassdrag kommet til en ende.
                  Vefsna-vassdraget er det eneste gjenværende vassdrag som går fra fjell til sjø, og
                  veldig viktig å bevare av hensyn til naturkvalitet. Jeg er sterkt foruroliget over
                  inntrykket jeg har av at Ivar Kristiansen tar til orde for at det skal omgjøres i
                  neste stortingsperiode. Så vidt jeg vet, vil det i så fall være første gang noe
                  liknende gjøres om i norsk historie. Jeg er sterkt interessert i om det er Høyres
                  syn eller Ivar Kristiansens private mening. 

 Line Henriette Holten Hjemdal – til oppfølgingsspørsmål. 

 Klimautfordringene trenger at vi har et stramt klimamarked. Men slik situasjonen
                  er i dag, og slik den ser ut til å være fram til 2020, vil ikke klimakvotene
                  utløse nødvendige tiltak, og derfor trenger vi at vi satser bredere enn bare
                  klimakvoter. 

Professor Jørgen Randers tok bl.a. til orde for dette i Dagens Næringsliv i
                  forrige uke. La meg sitere hans konklusjon: 

«Verktøykassa må inneholde mer enn kvotehandel om verden skal unngå
                     klimakollaps.» 

Verden må unngå klimakollaps. Vi har et ansvar for det. Kristelig Folkeparti har
                  støttet Randers i dette før, og jeg hører også at statsråden deler mye av
                  Randers' kritikk og har sendt et svarinnlegg til Dagens Næringsliv. Jeg
                  utfordrer da statsråden her i Stortinget til å fortelle hvordan SV vil sørge for
                  at vi får flere verktøy i verktøykassa i forhold til de klimautfordringene vi står
                  overfor. 

 Det er allerede mange andre verktøy i Regjeringens klimaverktøykasse, men vi
                  trenger flere. Jeg skal komme tilbake til det når jeg skal gi en klimaredegjørelse
                  i Stortinget om ca. tre uker. 

Kvoteregimet må ligge i bunnen, det er bunnplanken. Det er EUs, USAs og alles
                  oppfatning. På toppen av det må vi subsidiere ny teknologi. På toppen av det må vi
                  regulere markedene for å drive fram mer ny teknologi, f.eks. regulere byggmarkedet
                  strammere, regulere bilmarkedet eller stimulere bilfabrikkene til å lage
                  elektriske biler. På toppen av det må vi drive regnskogbevaring. Vi må gjøre alt
                  dette sammen. 

Men det jeg er mest foruroliget over – og som jeg er enig med spørreren i – er at
                  det bare er ett grunnleggende svar på klimatrusselen, og det er en drastisk
                  teknologisk revolusjon. Den revolusjonen vil ta altfor lang tid med lav kvotepris,
                  og selv med høy kvotepris vil den ta for lang tid gjennom kvotemarkedet fordi
                  pengene vil gå til de billigste tiltakene først. Derfor trenger vi en mye tøffere
                  regulering av de mest avanserte markedene i den mest moderne økonomien, det dreier
                  seg om Japan, England, USA, Canada, Norge, California osv. 

 Trine Skei Grande – til oppfølgingsspørsmål. 

 Jeg syns dette har vært en litt merkelig runde. Det er ikke slik at vi skal selge
                  kvoter fordi det er mangel på penger som er problemet i Norge. Det er ikke som
                  inntektskilde disse kvotene skal være hovedgrepet. Det er klart at det Norge
                  trenger mye mer enn de pengene, er lavere utslipp. Det kunne vi ha fått til med
                  meget stor virkning ved ikke å la de kvotene være i markedet. Miljøgevinsten ved
                  et slikt salg er veldig dårlig. 

Statsråden skal nå av gårde og forhandle en ny avtale i København, og
                  finansministeren sa at hun ønsket at det skulle bli en stram avtale som skulle
                  redusere utslippene. Spørsmålet mitt er: Hadde det ikke vært et fantastisk godt
                  utgangspunkt for statsråden, når han skulle forhandle med de andre landene, å
                  kunne si at man har nullet ut disse kvotene, hatt det som forhandlingsutgangspunkt
                  i København-forhandlingene, og dermed hatt muligheten til å vise hvilke store
                  virkninger et grep fra Norge faktisk kunne ha hatt? 

 La meg først si at det ikke finnes fnugg av internasjonal tvil om at Norge er et
                  foregangsland på miljøområdet. I all beskjedenhet: Det neste jeg skal gjøre, er å
                  reise til Paris for å motta pris som Champion of the earth. Det er ikke privat
                  eller personlig, det er på vegne av Norge og på grunn av at man internasjonalt ser
                  Norge som et foregangsland på klimaområdet. 

Så kommer spørsmålet om det ville være riktig eller mindre viktig å slette disse
                  kvotene. Jeg har ingenting personlig imot å slette kvotene, men det vil altså være
                  å bruke 1 eller 1,5 milliarder kr på et klimatiltak som vil være veldig lite
                  treffsikkert. Det vil ikke påvirke kvotemarkedet eller prisen i kvotemarkedet det
                  minste. Det vil ikke sette noe eksempel for andre, det er ikke noen andre som
                  kommer til å følge det. Jeg mener at det ville være en mye bedre anvendelse av et
                  slikt beløp å bruke det f.eks. på teknologiutvikling. Men jeg får ikke noe respons
                  fra opposisjonen på spørsmålet om dette virkelig er den beste måten å bruke 1
                  eller 1,5 milliarder kr på i dag. 

 Det gjenstår to hovedspørsmål. Presidenten vil slippe til begge, men må da
                  redusere oppfølgingsspørsmålene. Først Morten Høglund. 

 Jeg skal stille et spørsmål til miljø- og utviklingsministeren på et annet område
                  hvor Norge nok anser seg som verdensmester, nemlig bistand. 

Før påske ble det kjent at Ugandas president hadde kjøpt seg et nytt fly, han
                  trengte antakelig ett til. Etter hva vi vet, gir Norge ca. 65 mill. kr til Uganda
                  i år. Ifølge Aftenposten aksepterte Norge flykjøpet. Det er ikke første gang at
                  norske penger i Afrika brukes på den afrikanske elite. Vi er redd for at det
                  dessverre heller ikke er siste gang. 

Den zambiske kvinnen Dambisa Moyo var prisverdig nok invitert til Norge for å
                  snakke om behovet for å stoppe stat til stat-bistanden til Afrika. Ifølge
                  Aftenposten ble hennes appell om å stoppe bistanden skarpt avvist av statsråden,
                  delvis ble hennes argumenter latterliggjort, igjen ifølge Aftenposten. 

Med all respekt, er det ikke den omtalte budsjettstøtte til Uganda som blir
                  latterlig, for ikke å si tragisk. Én ting er om det er norske skattebetaleres
                  oppgave å sikre presidenten i Uganda nok et fly. Men viktigere er effekten av
                  bistanden, effekten av fattigdomsbekjempelsen. Mener statsråden at budsjettstøtte
                  til Uganda fortsatt har livets rett? 

 Spørreren berører mange og viktige debatter. Det er helt klart et dilemma det det
                  pekes på her, nemlig hva man skal akseptere av beslutninger i land Norge gir
                  budsjettstøtte eller bistand til. 

Det var en bred nasjonal debatt i Uganda om flykjøpet til president Museveni. Vi
                  fant ikke noe grunnlag for at Norge kunne stoppe bistanden til det landet, selv om
                  presidenten gjør noe som jeg personlig ikke er veldig glad for – for å si det
                  forsiktig – nemlig å foreta dette flykjøpet. Det var altså en bred, åpen debatt,
                  og det var betydelig kritikk av det, men også betydelig forståelse for det, i
                  Uganda. Men det er selvsagt ikke slik at norske penger gikk til det. 

Så inviterte vi, Utenriksdepartementet, Dambisa Moyo til Norge fordi vi ønsker
                  denne debatten. Vi tror ikke, som vi gjorde veldig lenge i Norge, vi bare kan
                  vurdere bistand på basis av at intensjonene er gode. Det er ikke det viktigste.
                  Spørsmålet er om virkningen er god. 

Hun fremmet en kritikk jeg har veldig liten sans for, nemlig at bistand ikke
                  virker generelt, og – framfor alt – troen på at kapitalmarkedene står klare til å
                  pøse ufattelig masse penger inn i Afrika bare bistanden forsvinner. Det argumentet
                  står veldig svakt. Det er ingen grunn til å tro at kapitalmarkedene i dag er
                  beredt til å sprøyte inn mye penger. Det var vanskelig før finanskrisen, og mye
                  vanskeligere etter. Jeg avviste det argumentet. 

Jeg avviste også argumentet om at bistand ikke virker. Bistand har virket enormt
                  bra i Europa. En av grunnene til at Spania, Portugal, Irland eller Øst-Europa nå
                  kommer opp, er de gigantiske bistandspakkene som EU gir. Det samme gjelder f.eks.
                  det USA gav til Sør-Korea under den kalde krigen, ut fra sikkerhetspolitiske
                  grunner – det har virket. 

Derimot gav jeg henne rett i et viktig punkt, som jeg mener er den viktigste
                  kritikken av bistand, og det er at vi må hindre at bistand omformer en stat til
                  det vi kan kalle en tiggerstat, hvor politikere, næringsliv og det intellektuelle
                  liv retter seg inn mot å ta imot bistand, istedenfor å bygge en sterk stat, og å
                  bygge et produktivt marked og et robust næringsliv. Vi vet at det er kombinasjonen
                  av stat og marked som bringer land ut av krisen, og en tiggerstat er farlig i så
                  måte. 

 Påstanden om at bistand virker, særlig til Afrika med de erfaringene vi har, mener
                  jeg ikke holder. Jeg aksepterer ikke sammenlikningen med Europa, for forholdene og
                  måten bistanden blir gitt på, er annerledes. 

Vi kan se på Tanzania, som har vært et av de store mottakerlandene av norsk og
                  internasjonal bistand i svært lang tid. Nå sier Verdensbanken og Den afrikanske
                  utviklingsbank at fattigdommen i Tanzania øker, til tross for bistanden. Professor
                  Baregu ved Universitetet i Dar-es-Salaam mener giverlandene snart vil våkne. De
                  vil snart innse at bistanden havner i feil hender. Jeg er ikke like optimistisk
                  som Baregu. Jeg vet ikke om vi vil våkne. Den afrikanske kvinnen Dambisa Moyo
                  bidrog ikke til at vi våknet. 

Hva skal til for at vi våkner? Hvilken dokumentasjon trenger Solheim for å innse
                  at bistanden ikke fungerer når den gis som stat til stat-bistand? 

 La meg først si: Det er da vel flott at Moyo kommer til Norge, og at vi har
                  akkurat den debatten. Som sagt, Aftenposten gav et helt skjevt referat av den
                  debatten. 

Så er jeg enig på et viktig punkt, og det er at det er en del betingelser for at
                  bistanden skal virke i Afrika, som er forskjellige fra Europa og Øst-Asia.
                  Hovedforskjellen er at afrikanske stater er fundamentalt mye svakere. Det er ikke
                  like lett for en afrikansk stat å benytte bistanden på en ordentlig måte, som det
                  var for Irland, Spania, Ungarn eller Sør-Korea, eller Thailand eller Indonesia –
                  statene er svake. Det er ikke slik at det vil løse problemet å pøse ut privat
                  kapital. Det er ingen privat kapital tilgjengelig som vil gjøre det, og den
                  private kapitalen møter akkurat de samme problemene, nemlig en svak stat og
                  betydelig korrupsjon. Det er summen av mer private investeringer, bedre brukt
                  bistand, bistand som legger mer til rette for private investeringer og bistand som
                  bidrar til å bygge opp et sivilt samfunn, som også er viktig for statsdannelsen,
                  og det er å bruke alle de krefter vi kan på å bidra til å skape fungerende stater,
                  som er det aller viktigste for utviklingen i Afrika. 

 Det blir to oppfølgingsspørsmål – først Erna Solberg. 

 1 minutt er for kort tid til å ta en stor og bred debatt om bistanden, men det er
                  ingen tvil om at det er ganske utfordrende å skape utvikling utenfra, det skjer
                  alltid innenfra. Og da har jeg lyst til å gå tilbake til utgangspunktet for
                  spørsmålet, nemlig situasjonen i Uganda. 

I opptakten til valget i 2011 er det allerede stor bekymring over hvorvidt valget
                  kommer til å være rettferdig, om det kommer til å være gjennomsiktig, og om det
                  kommer til å være demokratisk. Det har kommet frem opplysninger som tyder på at
                  det i stor grad er maktmisbruk fra president Museveni og hans parti i
                  forberedelsene mot valget. 

Da er mine spørsmål til statsråden, siden dette er et av våre store
                  samarbeidsland: Hvordan mener han at Norge skal bruke sin bistand til Uganda til å
                  sikre demokrati og til å sikre korrekt gjennomføring av valget? Og hvordan kan man
                  sikre at våre bistandspenger faktisk ikke brukes til å kjøpe et valg av sittende
                  myndigheter, som ofte er en av de store afrikanske kritikkene mot bistand? 

 La meg først si at jeg helt fundamentalt deler Erna Solbergs utgangspunkt, nemlig
                  at det er de interne prosessene i et land som er det viktigste for utviklingen.
                  Bistand kan veldig ofte bli sterkt overdrevet, både hvor mye bistand positivt kan
                  stimulere dem, og – for dem som kritiserer – hvor stor negativ betydning bistand
                  kan ha. Det er de grunnleggende krefter i næringsliv og stat i et land som er det
                  avgjørende, og så kan bistand på marginene bidra til å gjøre dette bedre. 

Uganda er et land som var en dundrende suksess, hvis vi ser det i en 15-årsperiode
                  fra Museveni tok makten i 1986 og utover på 1990-tallet – en av de raskest
                  voksende økonomiene med størst velstand i Afrika, og også rimelig demokratisk. Men
                  farene, når en leder blir sittende år etter år, er de samme i Uganda som i veldig
                  mange andre land. Men vi har en tett dialog om hvordan vi skal påvirke dette, både
                  gjennom vår budsjettstøtte og gjennom støtte til et sivilt samfunn, og vi følger
                  alle de bekymringsfulle trekkene som Erna Solberg trekker fram, veldig nøye. 

 Bjørg Tørresdal – til oppfølgingsspørsmål. 

 Kristelig Folkeparti er overbevist om at bistand nytter, at det er en klar
                  sammenheng mellom demokratiutvikling og bistand, og at det er viktig å tenke
                  demokratiutvikling i bistandsland, eller i samarbeidsland. 

Kristelig Folkeparti er også opptatt av situasjonen på Madagaskar, der det mangler
                  et legalt styre, der en ikke har en nasjonal forsoning, og landet er et norsk
                  samarbeidsland for bistand, men der bistanden har stoppet opp av forståelige
                  grunner. 

Spørsmålet blir om statsråden og den norske regjering vil bidra til at en nå i
                  denne situasjonen, der det er kaos, kan kanalisere noen av de norske offentlige
                  bistandsmidlene, som står på vent, gjennom frivillige organisasjoner, slik at vi
                  kan nå ut og fortsette det viktige arbeidet Norge har påbegynt på Madagaskar og
                  dermed bidra til demokratiutviklingen i landet. 

 Ja, det vil vi definitivt vurdere. 

Jeg sender nå en delegasjon til Madagaskar, med Arild Øyen, som er en av våre
                  fremste Afrika-eksperter, og Øyvind Dahl, som er født og oppvokst på Madagaskar og
                  har tilbrakt et liv som misjonær der. Jeg vil si han er Norges fremste
                  Madagaskar-ekspert. De skal sammen med ambassaden vurdere hva som bør gjøres. De
                  vil lage en rapport, om vi bør foreta omlegginger i bistanden, og hvilken politisk
                  rolle vi kan spille i forholdet mellom president Ravalomanana og den nye
                  selverklærte presidenten i landet. Jeg vil selvsagt gjøre den rapporten
                  tilgjengelig for Stortinget. 

Jeg vil ta opp dette spørsmålet når jeg møter FNs generalsekretær på mandag – også
                  med hans utsending Menkerios – for å se hva vi kan gjøre. Jeg vil også ta det opp
                  med amerikanerne i Washington nå til helgen. Det er stor grunn til bekymring for
                  at Madagaskar, som har vært et land med 7 pst. økonomisk vekst, og som har hatt en
                  viss framgang, nå begynner å klappe sammen, med enorme negative konsekvenser for
                  innbyggerne på Madagaskar. 

 Da er Stortinget klart for siste hovedspørsmål. 

 Jeg har et spørsmål til miljøvernministeren. Hvis presidenten tillater det, vil
                  jeg gå over fra fly til bil, men det handler faktisk også om å våkne opp. 

I neste uke er det et stort klimatoppmøte i Tromsø. Dagen etter samles
                  utenriksministrene i Arktisk Råd i ishavsbyen. Der oppe skal bl.a. noen av de
                  fremste klimaforskerne presentere sine meget bekymringsfulle siste funn på dette
                  området. Alt dette er vel og bra, men Utenriksdepartementet i Oslo er ikke fornøyd
                  med bilparken i Tromsø. Det synes jeg er nokså merkverdig, selv om Tromsø kan
                  skilte med sin egen flåte av bilmerket Lexus RX400h – altså en firehjulstrekker,
                  en hybridmotordrevet bil med særdeles lavt utslipp og lavt forbruk. Denne flåten
                  som er i Tromsø, har tidligere stått til tjeneste for notabiliteter som president
                  Bill Clinton, det norske kongeparet og andre og har på en utmerket måte ivaretatt
                  sin oppgave. Bilene er godt egnet i ishavsbyen, særlig når tematikken er
                  klimaendring og issmelting. 

Men i forrige uke fikk innehaverne av denne bilparken kontrabeskjed, at UD heller
                  vil kjøre opp en limousinflåte fra Oslo. Hva er det med bilparken i Oslo som er så
                  oppmuntrende for klimaet, miljøet og utenriksministeren? Synes statsråden at det å
                  kjøre en kolonne med limousiner fra Oslo til Trondheim, for så å sette disse
                  limousinene på Hurtigruten opp til Tromsø er et strålende eksempel i forbindelse
                  med dette klimatoppmøtet? 

 Dette er noe jeg ikke er kjent med. 

Jeg har jo vært i Tromsø i hvert fall to, tre ganger bare i år, og jeg har aldri,
                  når jeg har sett meg rundt, merket at bilparken der er vesentlig verre enn i Oslo.
                  Jeg tror derfor problemet kan synes noe overdrevet – for å si det sånn. 

Jeg skal sjekke ut hva dette er, om det er sikkerhetstiltak siden det er
                  høytstående gjester som kommer. Men ingen av oss mener at bilparken er bedre i
                  Oslo enn i Tromsø. Vi vil gjerne ha elbiler over alt. 

 Jeg takker statsråd Solheim for svaret. Jeg går ut fra at nasjonen slipper å være
                  vitne til en kolonne med limousiner fra Oslo til Tromsø i neste uke. Jeg føler meg
                  overbevist om at denne kolonnen blir stanset. 

Apropos denne store viktige konferansen: Navnet på den er jo «Melting Ice –
                  Regional Dramas, Global Wake-Up Call». Kanskje er det i Utenriksdepartementet i
                  Norge behov for å få på plass et slags norsk system – gjerne kalt «Domestic
                  Wake-Up Call». Er statsråden enig i behovet for en slik vekkeklokke? 

 I hvert fall har representanten Ivar Kristiansen nå kommet med en meget tydelig
                  «Wake-Up Call» fra Stortingets talerstol, så vi skal se på det. Jeg var ikke kjent
                  med dette. Det høres interessant ut. 

 Presidenten mener at Stortinget ikke får noe dypere svar på dette, så vi avslutter
                  den muntlige spørretimen og går over til den ordinære spørretimen. 





                    
                    
                    

  Det blir noen endringer i den oppsatte spørsmålslisten, og presidenten viser i
                  den sammenheng til den oversikt som er omdelt på representantenes plasser i salen. 

De foreslåtte endringer i dagens spørretime foreslås godkjent. – Det anses
                  vedtatt. 

Endringene var som følger: 

Spørsmål 8, fra representanten Per-Kristian Foss til arbeids- og
                  inkluderingsministeren, utsettes til neste spørretime, da statsråden er bortreist. 

Spørsmål 9, fra representanten Vera Lysklætt til helse- og omsorgsministeren, blir
                  etter anmodning fra statsråden flyttet og besvart før spørsmål 2. 





                    
                    








        

Spørsmål 1 


    
        

Spørsmål 9 


    
        

Spørsmål 2 


    
        

Spørsmål 3 


    
        

Spørsmål 4 


    
        

Spørsmål 5 


    
        

Spørsmål 6 


    
        

Spørsmål 7 


    
        

Spørsmål 8


    



                    

