 De innkalte vararepresentanter for Finnmark fylke, Inger Lise 

Balandin

 og Kirsti 

Saxi

, har tatt sete.




Det foreligger to permisjonssøknader:










fra representanten Anita Apelthun 

Sæle

 om sykepermisjon fra og med 13. juni og inntil videre







fra Arbeiderpartiets stortingsgruppe om velferdspermisjon for representanten Leif 

Lund

 fra og med kveldsmøtet onsdag 13. juni til og med 15. juni




Etter forslag fra presidenten ble enstemmig besluttet:










1. Søknadene behandles straks og innvilges.







2. Vararepresentantene for Hordaland fylke, Kari 

Manger

 og Kurt-Arne 

Langeland

, innkalles for å møte i permisjonstiden.







3. Kari Manger innvelges i Lagtinget for den tid hun møter for representanten Leif Lund.




 Kurt-Arne Langeland er til stede og vil ta sete.




Etter ønske fra forsvarskomiteen vil presidenten foreslå at sakene nr. 1 og 7 blir behandlet under ett – og anser det for vedtatt.







 Under debatten er det satt
fram i alt 54 forslag. Det er:

		forslag nr. 1, fra Lars Rise på vegne
av Kristelig Folkeparti, Fremskrittspartiet
og Senterpartiet 

		forslagene nr. 2–11 og nr. 51, fra Grethe
Fossli på vegne av Arbeiderpartiet 

		forslag nr. 12, fra Lars Rise på vegne av Kristelig Folkeparti, Høyre
og Senterpartiet 

		forslagene nr. 13–16, fra Hans J. Røsjorde
på vegne av Høyre og Fremskrittspartiet 

		forslagene nr. 17–29, fra Lars Rise på vegne
av Kristelig Folkeparti og Senterpartiet 

		forslagene nr. 30, 31 og 52, fra Ingvald Godal på vegne
av Høyre 

		forslagene nr. 32–37, fra Hans J. Røsjorde
på vegne av Fremskrittspartiet 

		forslagene nr. 38–40, fra Vidar Kleppe på vegne
av Terje Knudsen, Jørn L. Stang og seg selv

		forslag nr. 41, fra Inger Stolt-Nielsen på vegne
av Steinar Bastesen og seg selv

		forslagene nr. 42–46, fra Hallgeir H. Langeland
på vegne av Sosialistisk Venstreparti

		forslagene nr. 47–49, fra Jørn L. Stang
på vegne av Vidar Kleppe, Terje Knudsen og seg selv

		forslag nr. 50, fra Tore Nordseth på vegne
av Arbeiderpartiet

		forslag nr. 53, fra Lars Rise på vegne av Kristelig Folkeparti,
Senterpartiet og Venstre

		forslag nr. 54, fra Hans J. Røsjorde
på vegne av komiteen.

Forslagene nr. 1–37 er inntatt på sidene
62 – 64 i innstillingen, mens de øvrige er omdelt
i salen.

Presidenten gjør oppmerksom på at
forslag nr. 32, fra Fremskrittspartiet, foreligger
i beriktiget utgave omdelt i salen.

Det voteres først over forslag nr.
38, fra representantene Vidar Kleppe, Terje Knudsen og Jørn
L. Stang. Forslaget lyder:

«Militær
aktivitet opprettholdes på Evjemoen med grunnleggende rekruttutdanning
i HMKG og opprettelse av jegerutdannelse også i
Sør-Norge.»

Her har sentrumspartiene varslet at de vil
stemme for.

Votering:

Forslaget fra representantene Vidar Kleppe, Terje Knudsen
og Jørn L. Stang ble med 117 mot 46 stemmer ikke
bifalt.

(Voteringsutskrift kl. 00.46.02)

 Det voteres over forslagene
nr. 39, 40, 48 og 49, fra representantene Vidar Kleppe, Terje Knudsen
og Jørn L. Stang.

Forslag nr. 39 lyder:

«Marvika
opprettholdes som orlogsstasjon.»

Forslag nr. 40 lyder:

«En
felles vernepliktsforvaltning for Forsvaret etableres i Kristiansand.
Vernepliktsverkets sentrale stab i Oslo og de 6 regionale
avdelinger i Oslo, Hamar, Kristiansand, Bergen, Trondheim, og Harstad
legges ned.»

Forslag nr. 48 lyder:

«– Forsvarets
forvaltningsskole (FFS) etableres i sin helhet på Fredriksten
festning i Halden.

– Forsvarets
forvaltningsskole (FFS) skal være Forsvarets
kompetansesenter i forvaltning og ledelse.

– Forsvarets forvaltningsskole
(FFS) i Halden skal ha det faglige ansvaret/overordnet
koordinering, samt forvaltningsutdannelsen på alle nivå i
Forsvaret.

– Forvaltningsutdannelse
på høyeste nivå (FSTS II-nivå)
skal gjennomføres i Halden, men kan være
organisatorisk plassert under Forsvarets Skolesenter Akershus Festning
(FSAF).»

Forslag nr. 49 lyder:

«Rygge
flyplass videreføres som flystasjon
med stasjonering av EK kalibreringsfly og taktiske helikopter, samt
kunne betjene kampfly.

Rygge flystasjon skal ha
et eget skole- og kompetansesenter.»

Votering:

Forslagene fra representantene Vidar Kleppe, Terje Knudsen
og Jørn L. Stang ble mot 4 stemmer ikke bifalt.

 Det voteres over forslagene
nr. 42, 43 og 45, fra Sosialistisk Venstreparti.

Forslag nr. 42 lyder:

«Stortinget
ber Regjeringen om å utrede en differensiert nedkorting
av tjenestetiden for verneplikten.»

Forslag nr. 43 lyder:

«Stortinget
ber Regjeringen om å fremme forslag om en egen sivil-militær
avdeling som kan stå for opprydning etter miljøforurensning
i krigs-, krise- og fredstid.»

Forslag nr. 45 lyder:

«Østerdalen
Garnison skal bestå av Rena leir og Haslemoen. Terningmoen
legges ned.»

Votering:

Forslagene fra Sosialistisk Venstreparti ble mot 9 stemmer ikke
bifalt.

 Det voteres over forslag
nr. 44, fra Sosialistisk Venstreparti.

Forslaget lyder:

«Stortinget
ber Regjeringen om å legge til grunn at norske
styrker kun kan delta i internasjonale militære operasjoner
som har et FN-mandat.»

Her har Kristelig Folkeparti og Senterpartiet
varslet at de vil stemme for.

Votering:

Forslaget fra Sosialistisk Venstreparti ble med 109 mot
51 stemmer ikke bifalt.

(Voteringsutskrift kl. 00.47.26)

 Det voteres over forslag
nr. 46, fra Sosialistisk Venstreparti.

Forslaget lyder:

«Stortinget
ber Regjeringen komme med forslag som ytterligere kan begrense muligheten
til å kunne sabotere de kommunikasjons- og styringssystemene som
har betydning for vår forsvarsevne.»

Her har Kristelig Folkeparti, Senterpartiet
og Venstre varslet at de vil stemme for.

Votering:

Forslaget fra Sosialistisk Venstreparti ble med 108 mot
55 stemmer ikke bifalt.

(Voteringsutskrift kl. 00.47.50)

 Det voteres så over
forslagene nr. 32, 33 og 34, fra Fremskrittspartiet.

Forslag nr. 32 lyder i beriktiget form:

«1. Forsvarets
felles MP-utdanning etableres i Stavern

 2. Forsvarets felles vernepliktsforvaltning
etableres i Harstad»

Forslag nr. 33 lyder:

«1. Forsvarets
felles forvaltningsskole etableres i Stavern.

2. Fremtidig forvaltningsutdanning
på stabsskole II-nivå vil være
en integrert del av FSTS innenfor FSAF.

3. Forsvarets informasjonssystem/personell-kompetansesenter
(FIS/P-KS) videreføres i Stavern.»

Forslag nr. 34 lyder:

«Ingeniørvåpenets
virksomhet på Hvalsmoen videreføres.»

Votering:

Forslagene fra Fremskrittspartiet
ble med 142 mot 21 stemmer ikke bifalt.

(Voteringsutskrift kl. 00.48.16)

 Det voteres over forslag
nr. 30, fra Høyre. Forslaget lyder:

«Heimevernets
skole og kompetansesenter etableres på Heistadmoen. Utskrevet
befalskurs for HV fortsetter på Kongsvinger.
I den grad behovet krever det, benyttes også Evjemoen,
Værnes og Dombås. Torpo legges ned.»

Votering:

Forslaget fra Høyre ble med 136 mot
26 stemmer ikke bifalt.

(Voteringsutskrift kl. 00.48.39)

 Det skal nå voteres
over forslagene nr. 17, 19, 26 og 29, fra Kristelig Folkeparti og
Senterpartiet.

Forslag nr. 17 lyder:

«1. 334-skvadronen
gjenopprettes ved Haakonsvern/Flesland som skvadron
for helikoptrene til fregattene.

2. 337-skvadronen forblir ved Bardufoss
flystasjon i forbindelse med innføring
av enhetshelikoptre.»

Forslag nr. 19 lyder:

«Kystjegerutdanning
i Sør-Norge etableres på Karljohansvern.»

Forslag nr. 26 lyder:

«Stortinget
ber Regjeringen legge opp til at om lag 4 200 vernepliktige gjennomfører
førstegangstjenesten i Heimevernet hvert år.»

Forslag nr. 29 lyder:

«HVUB-utdanning
videreføres også på Kvenvikmoen.»

Votering:

Forslagene fra Kristelig Folkeparti og Senterpartiet
ble med 118 mot 45 stemmer ikke bifalt.

(Voteringsutskrift kl. 00.49.15)

 Det voteres så over
forslagene nr. 18, 22, 23 og 27, fra Kristelig Folkeparti og Senterpartiet.

Forslag nr. 18 lyder:

«Stortinget
ber Regjeringen dimensjonere Forsvarets logistikkorganisasjon (FLO)
slik at det kan spares inn om lag 200 mill. kroner årlig
i forhold til Regjeringens opplegg.»

Forslag nr. 22 lyder:

«All
forvaltningsutdannelse legges til Halden.»

Forslag nr. 23 lyder:

«Stortinget
ber Regjeringen sørge for at anleggsarbeidene i forbindelse
med Regionfelt Østlandet utstår inntil støykonsesjonsspørsmål
er endelig avgjort og et nytt komplett kostnadsoverslag
er lagt fram.»

Forslag nr. 27 lyder:

«Stortinget
ber Regjeringen sørge for at det skjer en reduksjon
i Forsvarets ledelsesstruktur utover Regjeringens opplegg tilsvarende
minst 200 mill. kroner årlig.»

Her har Sosialistisk Venstreparti varslet at
de vil stemme for.

Votering:

Forslagene fra Kristelig Folkeparti og Senterpartiet
ble med 110 mot 53 stemmer ikke bifalt.

(Voteringsutskrift kl. 00.49.49)

 Det voteres over forslagene
nr. 13, 15 og 16, fra Høyre og Fremskrittspartiet.

Forslag nr. 13 lyder:

«Innsatsstyrken
(FIST-H) utvides til brigade.»

Forslag nr. 15 lyder:

«Stortinget
ber Regjeringen utrede og fremme forslag om statusheving for vernepliktige
der bl.a. studiepoeng, sluttvederlag
og skattefritaksmodellen inngår som virkemidler.»

Forslag nr. 16 lyder:

«1. Nye
jagerfly til erstatning for dagens F-16-flåte anskaffes
utenfor og som tillegg til den ordinære budsjettramme
for Forsvaret.

2. Nye transportfly til erstatning
for dagens C-130- flåte anskaffes utenfor og som et tillegg
til den ordinære budsjettramme
for Forsvaret.

3. Omfanget av gjenkjøp knyttet
til anskaffelse av nye fly vurderes med grunnlag i presset på norsk økonomi
på det gjeldende tidspunkt.

4. Deltakelse i internasjonale operasjoner
finansieres som tillegg til de ordinære forsvarsbudsjetter.»

Votering:

Forslagene fra Høyre og Fremskrittspartiet
ble med 116 mot 47 stemmer ikke bifalt.

(Voteringsutskrift kl. 00.50.16)

 Det voteres over forslag
nr. 12, fra Kristelig Folkeparti, Høyre og Senterpartiet.
Forslaget lyder:

«Evjemoen
opprettholdes med utdanning av soldater til Hans Majestet Kongens
Garde.»

Votering:

Forslaget fra Kristelig Folkeparti, Høyre
og Senterpartiet ble med 94 mot 68 stemmer ikke
bifalt.

(Voteringsutskrift kl. 00.50.44)

 Det voteres over forslag
nr. 6, fra Arbeiderpartiet. Forslaget lyder:

«Ni
artillerifort og seks undervannsanlegg (torpedo/mine)
utfases.»

Votering:

Forslaget fra Arbeiderpartiet
ble med 98 mot 65 stemmer ikke bifalt.

(Voteringsutskrift kl. 00.51.04)

 De mindretallsforslag som
nå gjenstår, vil bli tatt opp til votering i tilknytning
til innstillingens forslag til vedtak.

Vi står nå foran det presidenten
optimistisk vil kalle en middels komplisert votering. 

Noen signaler om ønsket
stemmegivning er oppfattet, og presidenten tror hun har oppfattet
de fleste. Hun vil i hvert fall legge inn det hun har oppfattet,
men det er ingen grunn til å stole blindt på de
rådene presidenten gir. Det er naturligvis hver enkelts
ansvar.

Men presidenten regner med at eventuelle ønskede avvik
fra presidentens opplegg blir meldt underveis. Presidenten vil likevel
oppfordre til at man viser tilbakeholdenhet
med ønsker som vil komplisere voteringen ytterligere. Den
er komplisert nok som den er. Det betyr at man kanskje kan akseptere
subsidiær støtte til innstillingen der ens eget
primære forslag har falt – dette bare
som en vennlig oppfordring.

Komiteen hadde innstillet:

I

Stortinget slutter seg til Forsvarets framtidige
styrkestruktur som beskrevet i St.prp. nr. 45 (2000-2001) kap. 5.3.5,
med følgende endringer/tillegg:

1.	Det opprettholdes en mobiliseringsbrigade
i Trøndelag (BRIG 12).

2.	Jegerforband på minimum bataljonsnivå.

3.	14 Hauk-klasse MTB-er beholdes.

4.	Skjold-klasse MTB-er innfases med 6 fartøyer.

5.	9 kystfort legges i «møllpose».

6.	6 undervannsanlegg beholdes i «møllpose».

7.	KNM Tyr beholdes.

8.	Anskaffelse av nye kampfly forberedes.

9.	Anskaffelse av transportfly forberedes.

10.	Nasjonal kommando- og kontrollorganisasjon
(3. linje nivå) baseres på eksisterende organisasjon
med 18 HV-distrikter og med territorielt ansvar.

11.	Heimevernets struktur skal omfatte 83 000 soldater.

Forsvarsdepartementet gis fullmakt til å iverksette endringene.

 Til dette romertallet foreligger
det et alternativt forslag, og det er forslag nr. 2, fra
Arbeiderpartiet. Presidenten vil dele opp innstillingen,
men hun vil starte med forslag nr. 2, fra Arbeiderpartiet. Forslaget
lyder:

«Stortinget
slutter seg til Forsvarets fremtidige styrkestruktur som beskrevet
i St.prp. nr. 45 (2000-2001) kap. 5.3.5 med følgende endringer/tillegg:

Et mindre
antall Hauk-klasse MTB beholdes inntil 6 fartøyer
Skjold-klasse er ferdig innfaset.

KNM Tyr beholdes.

Anskaffelse av nye kampfly forberedes. 

Anskaffelse av transportfly forberedes.

Nasjonal kommando-
og kontrollorganisasjon (3. linje nivå) baseres på eksisterende
organisasjon med 18-distrikter med territorielt ansvar.

Heimevernets struktur skal omfatte 83
000 soldater.

Forsvarsdepartementet gis fullmakt til å iverksette endringene.»

Votering:

Forslaget fra Arbeiderpartiet
ble med 98 mot 65 stemmer ikke bifalt.

(Voteringsutskrift kl. 00.52.42)

 Det voteres over innstillingens
I, og presidenten vil nå gå punktvis
fram. Vi starter med punktene 1, 2, 3, 5 og 6. Her har Arbeiderpartiet
og Sosialistisk Venstreparti varslet at de vil stemme imot.

Votering:

Komiteens innstilling til punktene 1, 2, 3, 5 og 6 bifaltes
med 88 mot 73 stemmer.

(Voteringsutskrift kl. 00.53.27.)

 Vi går videre til
punktene 4, 8 og 9. Her har Arbeiderpartiet
varslet at de vil stemme for, mens Sosialistisk Venstreparti har
varslet at de vil stemme imot.

Votering:

Komiteens innstilling til punktene 4, 8 og 9 bifaltes mot
9 stemmer.

 Det voteres så over
punktene 7, 10 og 11.

Votering:

Komiteens innstilling til punktene 7, 10 og 11 bifaltes enstemmig.

Videre var innstillet:

II

Forsvarets overkommando legges ned tidligst
mulig i omleggingsperioden, og senest innen 31. desember
2004. 

Stortinget ber Regjeringen om å komme
tilbake med forslag av generalinspektørenes plass i den
nye strukturen.

 Her foreligger
det et alternativt forslag, og det er forslag nr. 3, fra Arbeiderpartiet.
Forslaget lyder:

«Stortinget
foreslår å nedlegge Forsvarets overkommando, og å opprette
Forsvarsstaben og samle den strategiske ledelsen av Forsvaret som
integrert ledelse slik Regjeringen foreslår i
St.prp. nr. 45 (2000-2001).»

Votering:

Forslaget fra Arbeiderpartiet
ble med 91 mot 71 stemmer ikke bifalt.

(Voteringsutskrift kl. 00.54.53)

 Det voteres nå over
innstillingens II. Arbeiderpartiet
har varslet at de vil stemme subsidiært for II.

Votering:

Komiteens innstilling bifaltes enstemmig.

Videre var innstillet:

III

1.	Forsvarsstaben opprettes og samlokaliseres
med Forsvarsdepartementet tidligst mulig i omleggingsperioden, og
senest innen 31. desember 2004.

2.	Stortinget ber Regjeringen sørge for at personellreduksjonene
i det som i dag er FD og FO skal føre til en
merinnsparing på årlige driftsutgifter på 75
mill. kroner relatert til St.prp. nr. 45 (2000-2001).

 Også her
har Arbeiderpartiet varslet at de
vil stemme subsidiært for innstillingen.

Votering:

Komiteens innstilling bifaltes enstemmig.

Videre var innstillet:

Dagens forsvarskommandoer (FKN, FKS), de tre
sjøforsvarsdistriktene (SDN, SDV og SDS) og fire
distriktskommandoene
(DKN, DKT, DKSV og DKØ) i Hæren legges ned. Det opprettes: 

1.	Fellesoperativt hovedkvarter (FOHK),
Jåttå i Stavanger,

2.	Landsdelskommando Nord (LDKN), Reitan, og 

3.	Landsdelskommando Sør (LDKS), Trondheim.

 Til punkt 1 under dette romertall
foreligger det et alternativt forslag, og det
er forslag nr. 1, fra Kristelig Folkeparti, Fremskrittspartiet
og Senterpartiet. Forslaget lyder:

«Fellesoperativt
hovedkvarter (FOHK) legges til Reitan ved Bodø.»

Det voteres alternativt mellom innstillingens
punkt 1 og dette forslaget.

Votering:

Ved alternativ votering mellom komiteens innstilling til
IV punkt 1 og forslaget fra Kristelig Folkeparti, Fremskrittspartiet
og Senterpartiet bifaltes innstillingen med 94
mot 69 stemmer.

(Voteringsutskrift kl. 00.56.25)

 Så skal vi ta stilling
til forslag nr. 36, fra Fremskrittspartiet. Presidenten antar at
dette forslaget trekkes når innstillingens punkt 1 er vedtatt.

  

 (fra salen): 

Forslaget trekkes, president!

 Det voteres så over komiteens
innstilling til IV, punktene 2 og 3.

Votering:

Komiteens innstilling bifaltes enstemmig.

Videre var innstillet:

V

Hærens 14 territorielle regimenter
legges ned. 

Votering:

Komiteens innstilling bifaltes enstemmig.

Videre var innstillet:

VI

Hærens del av Forsvarets innsatsstyrke
etableres med: 

1.	en delvis vervet hurtig reaksjonsstyrke
på inntil 700 personell

2.	en reaksjons- og oppfølgingsstyrke på inntil
1100 personell

3.	en forsterkningsstyrke på inntil 400 personell.

Standkvarter for Hærens del av Forsvarets
innsatsstyrke vil være Østerdal garnison.

 Her foreligger
det et alternativt forslag, og det er forslag nr. 20, fra Kristelig
Folkeparti og Senterpartiet. Forslaget lyder:

«Hærens
del av Forsvarets innsatsstyrke etableres med:

en hurtig reaksjonsstyrke
på inntil 700 personell sammensatt av en kjerne av vervet
personell og et større antall vernepliktige med erfaring
fra internasjonale operasjoner på kontrakt

en reaksjons- og oppfølgingsstyrke
på inntil 1 100 personell

en forsterkningsstyrke på inntil
400 personell.»

Votering:

Forslaget fra Kristelig Folkeparti og Senterpartiet
ble med 121 mot 42 stemmer ikke bifalt.

(Voteringsutskrift kl. 00.58.02)

 Det voteres så over
innstillingens VI.

Votering:

Komiteens innstilling bifaltes med 114 mot 49 stemmer.

(Voteringsutskrift kl. 00.58.43)

Videre var innstillet:

VII

Det opprettes to utdannings- og kompetansesentra: 

1.	Utdannings- og kompetansesenter for
Hærens kamptropper, betegnet KAMPUKS, lokalisert til Østerdal garnison
med et kampinspektorat.

2.	Utdannings- og kompetansesenter for Hærens trenvåpen,
betegnet logistikk UKS (LOGUKS), på Sessvollmoen
med et treninspektorat. 

De våpenvise regimenter med de våpenvise
inspektorater og de våpenvise utdannings- og kompetansesentra
legges ned. Dette omfatter Søndenfjeldske Dragonregiment,
Artilleriregimentet, Ingeniørregimentet, Sambandsregimentet,
Trenregimentet, Våpenteknisk regiment, samt utdannings-
og kompetansesentra for Hærens Intendantur, Hærens
våpentekniske korps og Hærens transportkorps.

3.	Infanteriets befalsskoler i Trondheim og Harstad, og leirene
Hvalsmoen, Eggemoen, Helgelandsmoen, Evjemoen og garnisonen i Fredrikstad
legges ned.

 Her foreligger
det et alternativt forslag til innstillingens punkt 3, og det er
forslag nr. 4. fra Arbeiderpartiet.

Det voteres først over innstillingens
punkt 1.

Votering:

Komiteens innstilling til VII punkt 1 bifaltes enstemmig.

 Vi tar så for oss
innstillingens punkt 2. Her har Kristelig Folkeparti, Senterpartiet
og Venstre varslet at de vil stemme imot.

Votering:

Komiteens innstilling til VII punkt 2 bifaltes med 117 mot
43 stemmer.

(Voteringsutskrift kl. 00.59.26)

 Det voteres så over
forslag nr. 4, fra Arbeiderpartiet. Forslaget lyder:

«Infanteriets
befalsskole i Trondheim og Harstad, og leirene Haslemoen, Hvalsmoen,
Eggemoen, Helgelandsmoen, Evjemoen og garnisonen i Fredrikstad
legges ned.»

Votering:

Forslaget fra Arbeiderpartiet
ble med 99 mot 63 stemmer ikke bifalt.

(Voteringsutskrift kl. 00.59.50)

 Det voteres så over
innstillingens punkt 3. Her har Kristelig Folkeparti, Senterpartiet
og Venstre varslet at de vil stemme imot, mens Fremskrittspartiet
har varslet subsidiær støtte.

Votering:

Komiteens innstilling til VII punkt 3 bifaltes med 119 mot
44 stemmer.

(Voteringsutskrift kl. 01.00.29)

Videre var innstillet:

VIII

Utdanningsavdelingen ved Agder Regiment nedlegges.

Votering:

Komiteens innstilling bifaltes enstemmig.

Videre var innstillet:

IX

En fregatt, to landgangsfartøyer, fire
undervannsbåter, en minelegger, ett depotfartøy
(KNM Horten) utfases. En minesveiper tas ut av styrkestrukturen.

 Her foreligger
det et alternativt forslag, forslag nr. 5, fra Arbeiderpartiet.
Forslaget lyder:

«En
fregatt, fem landgangsfartøyer, fire undervannsbåter,
en minelegger, 6 Hauk klasse MTB-er og ett depotfartøy
(KNM Horten) utfases. En minesveiper tas ut av styrkestrukturen.»

Votering:

Ved alternativ votering mellom komiteens innstilling og
forslaget fra Arbeiderpartiet bifaltes
innstillingen med 98 mot 65 stemmer.

(Voteringsutskrift kl. 01.01.09)

Videre var innstillet:

X

1.	Orlogsstasjonene Olavsvern, Hysnes,
Ulsnes, Marvika og Karljohansvern nedlegges.

2.	Olavsvern videreføres som base under
Ramsund orlogstasjon.

 Her foreligger
det et alternativt forslag, forslag nr. 7, fra Arbeiderpartiet.
Forslaget lyder:

«Orlogsstasjonene
Olavsvern, Hysnes, Ulsnes, Marvika og Karljohansvern nedlegges.»

Votering:

Ved alternativ votering mellom komiteens innstilling og
forslaget fra Arbeiderpartiet bifaltes
innstillingen med 91 mot 72 stemmer.

(Voteringsutskrift kl. 01.01.46)

Videre var innstillet:

XI

Kysteskadren opprettes på Haakonsvern.
Kystartilleriinspektoratet og Marineinspektoratet nedlegges.

XII

Befalsskolen for Sjøforsvaret opprettes
på Karljohansvern. Befalsskolen for Marinen og Befalsskolen
for Kystartilleriet nedlegges.

XIII

Kystjegerkommandoen opprettes ved Harstad.
Bolærne øvingsfort, Herdla øvingsfort,
Hysnes øvingsavdeling, Nes øvingsfort og Trondenes øvingsavdeling
nedlegges.

XIV

L-70 våpensystemet utfases.

  

 (fra salen): 

Jeg skal stemme mot XIII.

Votering:

1.		Komiteens innstilling til XI, XII
og XIV bifaltes enstemmig.

2.		Komiteens innstilling til XIII bifaltes mot 1 stemme.

Videre var innstillet:

XV

1.	Luftforsvarets flystasjoner organiseres
i tre kategorier; hovedflystasjoner, flystasjoner og mobiliseringsflystasjoner. 

 	Stasjonene omorganiseres og endrer status: 

2.	Bodø og Ørland nedlegges som hovedbaser
og videreføres som hovedflystasjoner.

3.	Rygge nedlegges som hovedflystasjon.

4.	Stortinget ber Regjeringen utrede og fremme overfor Stortinget
forslag om fremtidig virksomhet på Rygge, Gardermoen og
Kjeller, for behandling i høstsesjonen 2001.

5.	Bardufoss nedlegges som hovedbase og organiseres som
flystasjon.

6.	Gardermoen og Andøya nedlegges som deployeringsbaser
og videreføres som flystasjoner.

7.	Sola kadreflystasjon nedlegges som deployeringsbase
og organiseres som flystasjon.

8.	Evenes, Langnes, Værnes, Flesland og Torp nedlegges
som deployeringsbaser og videreføres som mobiliseringsflystasjoner.

9.	Banak nedlegges som flystasjon og
legges under Bodø hovedflystasjon som egen stasjonsgruppe.

 Til punkt 4 under dette romertall
foreligger det et alternativt forslag, forslag
nr. 35, fra Fremskrittspartiet. Forslaget lyder:

«720-skvadron
og FEKS/717-skvadron videreføres på Rygge
flystasjon.»

Videre har Kristelig Folkeparti og Venstre
varslet at de vil stemme imot punkt 7.

Votering:

1.		Ved alternativ votering mellom komiteens
innstilling til XV punkt 4 og forslaget fra Fremskrittspartiet bifaltes
innstillingen med 137 mot 25 stemmer.

(Voteringsutskrift kl. 01.03.10)

2.		Komiteens innstilling til XV punkt
7 bifaltes med 121 mot 42 stemmer.

(Voteringsutskrift kl. 01.03.36)

3.		Komiteens innstilling til de øvrige
punkter under XV bifaltes enstemmig.

Videre var innstillet:

XVI

Luftforsvarets skvadroner organiseres og lokaliseres
slik: 

1.	En kampflyskvadronstruktur bestående
av 338 skvadron lokalisert ved Ørland hovedflystasjon,
og 331-skvadron og 332-skvadron lokalisert ved Bodø hovedflystasjon.

2.	334-skvadron gjenopprettes ved Sola flystasjon
som skvadron for helikoptre til fregattene.

3.	337-skvadron overføres til Sola flystasjon
i forbindelse med innføring av enhetshelikopter.

 Her foreligger
det et alternativt forslag til punktene 2 og 3, forslag nr. 28,
fra Kristelig Folkeparti og Senterpartiet. Forslaget lyder:

«330-,
334- og 337- skvadronen legges ikke til Sola. Kystvaktens
helikoptre forblir på Bardufoss og fregatthelikoptrenes base
legges til Flesland/Haakonsvern.»

Votering:

1.		Komiteens innstilling til XVI punkt
1 bifaltes enstemmig.

2.		Ved alternativ votering mellom komiteens innstilling til
XVI punktene 2 og 3 og forslaget fra Kristelig Folkeparti og Senterpartiet
bifaltes innstillingen med 120 mot 43 stemmer.

(Voteringsutskrift kl. 01.04.32)

Videre var innstillet:

XVII

Luftforsvarets stasjoner Gråkallen
og Kongsvinger legges ned, og virksomheten konsentreres
til Luftforsvarets stasjon Mågerø.

 Her foreligger
det et alternativt forslag, forslag nr. 25, fra Kristelig Folkeparti
og Senterpartiet. Forslaget lyder:

«Stortinget
ber Regjeringen sørge for at spørsmålet om
lokalisering av ARS i Sør-Norge utredes nærmere. En
representant for hver av de tre aktuelle lokaliseringsstedene Kongsvinger,
Mågerø og Gråkallen bør delta
i utredningsgruppen.»

Votering:

Ved alternativ votering mellom komiteens innstilling og
forslaget fra Kristelig Folkeparti og Senterpartiet
bifaltes innstillingen med 118 mot 41 stemmer.

(Voteringsutskrift kl. 01.05.08)

Videre var innstillet:

XVIII

Rekruttutdanning i Luftforsvaret legges til
KNM Harald Haarfagre.

XIX

Luftoperativt inspektorat, luftkommando- og
kontrollinspektorat og bakkebasert støtteinspektorat opprettes
på Rygge. Lufttjenesteinspektoratet, Luftverninspektoratet,
Evalueringsinspektoratet, Baseforsvarsinspektoratet, Flytryggingsinspektoratet
og Luftkontrollinspektoratet nedlegges.

XX

Luftforsvarets befalsskole i Stavern og Luftforsvarets tekniske
befalsskole på Kjevik nedlegges. Luftforsvarets befalsskole
ved Luftforsvarets skole- og kompetansesenter Kjevik opprettes.

Votering:

Komiteens innstilling bifaltes enstemmig.

Videre var innstillet:

XXI

Luftforsvarets skolesenter Stavern nedlegges.

 Her har Fremskrittspartiet
varslet at de vil stemme imot.

Votering:

Komiteens innstilling bifaltes med 141 mot 21 stemmer.

(Voteringsutskrift kl. 01.05.41)

Videre var innstillet:

XXII

1.	Heimevernets førstegangsutdanning
gjennomføres på Værnes og Heistadmoen.

2.	Heimevernets skolevirksomhet på Torpo legges
ned.

3.	Heimevernets skole- og kursvirksomhet
videreføres på Dombås.

4.	HV-07 lokaliseres til Kristiansandområdet.

 Her foreligger
det en korreksjon ved at Garnisonen i Porsanger
skal inn under punkt 1.

Votering:

Komiteens innstilling – med den foretatte rettelse – bifaltes
enstemmig.

Videre var innstillet:

XXIII

1.	Et militærmedisinsk utdannings-
og komptansesenter (MUKS) etableres. 

2.	Sanitetsregimentet, Lahaugmoen, og Luftforsvarets sanitetsskole,
Stavern, nedlegges.

3.	MUKS vurderes lokalisert innenfor
alternativene Østerdalen Garnison, Sessvollmoen
og Lahaugmoen.

 Her har Arbeiderpartiet
et alternativt forslag, forslag nr. 8. Forslaget lyder:

«Et
militærmedisinsk utdannings- og kompetansesenter (MUKS)
etableres på Sessvollmoen. Sanitetsregimentet, Lahaugmoen
og Luftforsvarets sanitetsskole, Stavern, nedlegges.»

Votering:

Ved alternativ votering mellom komiteens innstilling og
forslaget fra Arbeiderpartiet bifaltes
innstillingen med 90 mot 73 stemmer.

(Voteringsutskrift kl. 01.06.44)

Videre var innstillet:

XIV

Forsvarets militærpolitiskole opprettes
på Sessvollmoen. Militærpolitiskolen i Stavern,
militærpolitiskolen på Haakonsvern
og militærpolitiseksjonen på Sessvollmoen
nedlegges.

 Det som står som
XIV, er feil. Det skal være XXIV.

Her har Kristelig Folkeparti, Senterpartiet
og Venstre varslet at de vil stemme imot.

Votering:

Komiteens innstilling – med den foretatte rettelse – bifaltes
med 119 mot 43 stemmer.

(Voteringsutskrift kl. 01.07.20)

Videre var innstillet:

XXV

1.	Luftvernets utdannings- og kompetansesenter
etableres på Rygge. 

2.	Luftvernutdanningen ved Ørland og Bodø videreføres
med en NASAMS-gruppe på Ørland og en NASAMS-gruppe i Bodø. 

3.	NALLADS-batteri for utdanning av det landbaserte luftvernet
i Sjøforsvaret og ett NALLADS-batteri for utdanning til
Hæren etableres på Bardufoss

4.	Luftvernutdanningen ved Østfold regiment i Fredrikstad
nedlegges.

 Her har Arbeiderpartiet
et alternativt forslag, forslag nr. 9. Forslaget lyder:

«Luftvernets
utdannings- og kompetansesenter etableres på Rygge.
Luftvernutdanningen ved Ørland og Bodø videreføres
som en NASAMS-gruppe på Ørland og en NASAMS-gruppe i Bodø.
Det etableres ett NALLADS-batteri i Bodø for
utdanning av det landbaserte luftvernet i Sjøforsvaret
og ett NALLADS-batteri i Rusta leir for utdanning til Hæren.
Luftvernutdanningen ved Bardufoss hovedflystasjon og ved Østfold
regiment i Fredrikstad nedlegges.»

Votering:

 Ved alternativ votering mellom komiteens innstilling og
forslaget fra Arbeiderpartiet bifaltes
innstillingen med 88 mot 73 stemmer.

(Voteringsutskrift kl. 01.07.49)

Videre var innstillet:

XXVI

Et felles kompetansesenter for vognførerutdanning etableres
på Sessvollmoen.

 Her har Kristelig Folkeparti,
Senterpartiet og Venstre varslet at
de vil stemme imot.

Votering:

 Komiteens innstilling bifaltes med 121 mot 42 stemmer.

(Voteringsutskrift kl. 01.08.18)

Videre var innstillet:

XXVII

Forsvarets forvaltningsskole etableres, samlokaliseres
og organiseres i Oslo ved Forsvarets skolesenter Akershus
festning (FSAF). Framtidig forvaltningsutdanning på stabsskole
II-nivå vil være en integrert
del av Forsvarets stabsskole (FSTS) innenfor
FSAF, mens Forsvarets forvaltningsskole/Halden opprettes
for gjennomføring av den øvrige forvaltningsutdanningen.

Forvaltningsskolene i Hæren (Halden),
Sjøforsvaret (Bergen) og Luftforsvaret (Stavern) sammen
med Forsvarets overkommando/økonomiutviklingsavdelingen
i Oslo, Kompetansesenter forvaltning (KFV) og Forsvarets informasjonssystem/Personell-kompetansesenter (FIS/P-KS)
i Stavern legges ned.

 Her har Kristelig Folkeparti,
Fremskrittspartiet, Senterpartiet
og Venstre varslet at de vil stemme imot.

Votering:

 Komiteens innstilling bifaltes med 97 mot 66 stemmer.

(Voteringsutskrift kl. 01.08.46)

Videre var innstillet:

XVIII

Forsyningssenter Sør- og Vestlandet
inklusiv Evje tekniske verksted og filial Voss, Forsyningslager
Trøndelag (EBA-avdelingen og MEB-avdelingen videreføres),
Heistadmoen tekniske verksted, Hvalsmoen tekniske verksted, Rakkestad
tekniske verksted, Haslemoen tekniske verksted og Rinnleiret tekniske
verksted nedlegges.

XXIX

Lønnsadministrasjonen samles og lokaliseres
til Harstad etter at de planlagte omorganiserings- og
effektiviseringsprosessene er gjennomført. Øvrige avdelinger
for lønnsadministrasjon legges ned.

XXX

En felles vernepliktsforvaltning for Forsvaret
etableres på Hamar. Vernepliktsverkets sentrale stab i Oslo
og de seks regionale avdelingene i
Oslo, Hamar, Kristiansand, Bergen, Trondheim og Harstad legges ned.

XXXI

Stortinget ber Regjeringen nedsette en egen
arbeidsgruppe som skal utrede det vernepliktige og utskrevne befalets
oppgaver og funksjoner i det fremtidige forsvar.

XXXII

Stortinget ber Regjeringen gjennomføre
innsparinger på om lag 75 mill. kroner pr. år
ved tilpassing av Forsvarets eiendommer, bygg og anlegg til minimal
bygningsstandard.

 Det er igjen oppstått
en feil i trykken. Der det nå står XVIII, skal
det være XXVIII.

  

(fra salen):

 Jeg ønsker å stemme imot.

Votering:

 Komiteens innstilling – med den foretatte rettelse – bifaltes
mot 1 stemme.

 Vi er da ferdige med voteringer
over innstillingens forslag til vedtak. 

Det gjenstår fremdeles en del mindretallsforslag
på ikke uvesentlige områder, og presidenten
vil da først ta for seg de forslagene som berører
tjenestetiden for førstegangstjenesten i Heimevernet.

Det er:

		forslag nr. 10, fra Arbeiderpartiet

		forslag nr. 14, fra Høyre og Fremskrittspartiet

		forslag nr. 24, fra Kristelig Folkeparti og Senterpartiet

Forslag nr. 14, fra Høyre
og Fremskrittspartiet, lyder:

«Tjenestetiden
for førstegangsutdanning av HV-personell settes til 6 mnd.»

Votering:

Forslaget fra Høyre og Fremskrittspartiet
ble med 115 mot 47 stemmer ikke bifalt.

(Voteringsutskrift kl. 01.10.03)

 Forslag nr. 10, fra Arbeiderpartiet,
lyder:

«Tjenestetiden
for førstegangsutdanning av HV-personell settes til 4 måneder.»

Votering:

 Forslaget fra Arbeiderpartiet
ble med 89 mot 74 stemmer ikke bifalt.

(Voteringsutskrift kl. 01.10.22)

 Forslag nr. 24, fra Kristelig
Folkeparti og Senterpartiet, lyder:

«Førstegangstjenestens
lengde for personell til HV skal være 100 operative
dager.»

Både Arbeiderpartiet, Høyre
og Fremskrittspartiet har varslet
at de vil stemme for dette forslaget subsidiært. 

Votering:

Forslaget fra Kristelig Folkeparti og Senterpartiet
bifaltes enstemmig.

 Og så har vi kommet
til den mer musikalske delen av kveldens voteringer, og her foreligger
det desidert flest forslag. Det er:

		forslagene nr. 11 og 50, fra Arbeiderpartiet

		forslag nr. 21, fra Kristelig Folkeparti og Senterpartiet

		forslag nr. 31, fra Høyre

		forslag nr. 37, fra Fremskrittspartiet

		forslag nr. 41, fra representantene Inger Stolt-Nielsen og
Steinar Bastesen

		forslag nr. 47, fra representantene Jørn L. Stang,
Vidar Kleppe og Terje Knudsen

Forslag nr. 47, fra representantene Jørn
L. Stang, Vidar Kleppe og Terje Knudsen, lyder:

«Forsvarets
7 eksisterende musikkorps i Halden, Oslo, Horten, Kristiansand,
Bergen, Trondheim og i Harstad videreføres.

Stortinget ber Regjeringen å overføre
det økonomiske ansvaret for musikkorpsene til Kulturdepartementet.»

Votering:

 Forslaget fra representantene Jørn L. Stang,
Vidar Kleppe og Terje Knudsen ble mot 4 stemmer ikke bifalt.

 Forslag nr. 41, fra representantene
Inger Stolt-Nielsen og Steinar Bastesen, lyder:

«Stortinget
ber Regjeringen vurdere å flytte budsjettansvaret
for de nedleggingstruede korps fra Forsvarsdepartementets til Kulturdepartementets
budsjettramme og innpasse driften
av korpsene i de årlige budsjett på kulturområdet.»

Votering:

Forslaget fra representantene Inger Stolt-Nielsen og Steinar
Bastesen ble mot 6 stemmer ikke bifalt.

 Forslag nr. 37, fra Fremskrittspartiet,
lyder:

«Forsvarets
musikk organiseres med en struktur på fire korps: 

Forsvarets stabsmusikkorps (Oslo)

Hærens musikkorps i Harstad

Luftforsvarets musikkorps i Trondheim

Sjøforsvarets musikkorps i Bergen

Forsvarets distriktsmusikkorps i Kristiansand
og Halden legges ned.

Kongelig norske marines musikkorps
Horten legges ned.»

Votering:

 Forslaget fra Fremskrittspartiet
ble med 141 mot 22 stemmer ikke bifalt.

(Voteringsutskrift kl. 01.11.56)

 Forslag nr. 31, fra Høyre,
lyder:

«Det
videreføres en struktur på fem korps lokalisert til
Oslo, Harstad, Trondheim, Bergen og Kristiansand.»

Nå har Fremskrittspartiet
varslet at de vil stemme for dette forslaget subsidiært.

Votering:

Forslaget fra Høyre ble med 117 mot
45 stemmer ikke bifalt.

 (Voteringsutskrift kl. 01.12.18)

 Forslag nr. 21, fra Kristelig
Folkeparti og Senterpartiet, lyder:

«Forsvarets
eksisterende 7 musikkorps i Harstad, Trondheim, Bergen, Oslo, Halden,
Horten og Kristiansand videreføres. Regjeringen bes vurdere å overføre deler
av det økonomiske ansvaret til Kulturdepartementet og/eller
fylkeskommunen.»

Votering:

 Forslaget fra Kristelig Folkeparti og Senterpartiet
ble med 105 mot 58 stemmer ikke bifalt.

(Voteringsutskrift kl. 01.12.41)

 Med mindre det
nå kommer innvendinger mot det, vil presidenten votere
samlet over forslagene nr. 11 og 50, fra Arbeiderpartiet. – Det
ser ut til å bli godtatt.

Forslag nr. 11 lyder:

«Forsvarets
musikk organiseres med en struktur på fem korps. Forsvarets
distriktsmusikkorps Sørlandet i Kristiansand og Forsvarets
distriktsmusikkorps Østlandet i Halden legges ned.»

Forslag nr. 50 lyder:

«Stortinget
ber Regjeringen innen 2003 vurdere om Divisjonsmusikken
i Halden og Kristiansand skal overflyttes til Kulturdepartementet
og drives videre i samarbeid med de aktuelle
fylkeskommuner og kommuner.»

Votering:

 Forslagene fra Arbeiderpartiet
bifaltes enstemmig.

 Da blir det musikk i Forsvaret
heretter også.

Det voteres så over forslag nr. 54,
som er fremsatt av komiteens leder på vegne av
komiteen. Det dreier seg om et forslag som skulle vært
en del av flertallsinnstillingen, men som er falt ut. Forslaget
lyder:

«Stortinget
ber Regjeringen utrede og fremme forslag om statushevende tiltak
for vernepliktige.»

Votering:

Forslaget fra komiteen bifaltes enstemmig.

 Da gjenstår det å votere
over tre forslag som gjelder planrammen for Forsvaret i årene
2002-2005. Det er:

		forslag nr. 51, fra Arbeiderpartiet

		forslag nr. 52, fra Høyre

		forslag nr. 53, fra Kristelig Folkeparti, Senterpartiet og
Venstre

Forslag nr. 52, fra Høyre, lyder:

«Stortinget
legger til grunn en ramme på kroner 118 mrd. for forsvarsbudsjettet
i kommende 4-årsperiode.»

Votering:

 Forslaget fra Høyre ble med 136 mot
27 stemmer ikke bifalt.

(Voteringsutskrift kl. 01.14.05)

 Forslag nr. 53, fra Kristelig
Folkeparti, Senterpartiet og Venstre, lyder:

«Stortinget
legger til grunn at planrammen for Forsvaret i perioden 2002-2005
fastlegges til 116 mrd. kroner.»

Her har Høyre varslet sin
subsidiære støtte.

Votering:

Forslaget fra Kristelig Folkeparti, Senterpartiet
og Venstre ble med 94 mot 69 stemmer ikke bifalt.

(Voteringsutskrift kl. 01.14.30)

 Forslag nr. 51, fra Arbeiderpartiet,
lyder:

«Stortinget
legger til grunn at planrammen for Forsvaret i årene 2002-2005
fastsettes til 114 mrd. kroner.»

Votering:

 Forslaget fra Arbeiderpartiet
ble med 99 mot 64 stemmer ikke bifalt.

(Voteringsutskrift kl. 01.14.49)

 Da skulle vi, så vidt
presidenten forstår, være ferdig med
voteringen i sak nr. 1.


                    
                    

 Etter ønske fra forsvarskomiteen vil presidenten foreslå at debatten blir begrenset til 3 timer og 25 minutter, og at taletiden blir fordelt slik på gruppene:




Arbeiderpartiet 70 minutter, Kristelig Folkeparti 30 minutter, Høyre 25 minutter, Fremskrittspartiet 25 minutter, Senterpartiet 20 minutter, Sosialistisk Venstreparti 15 minutter, Venstre 10 minutter, Tverrpolitisk Folkevalgte 5 minutter og en av de uavhengige representantene 5 minutter.




Videre vil presidenten foreslå at det blir gitt høve til replikkordskifte på inntil fem replikker med svar etter innlegg av hovedtalerne fra hver partigruppe og etter innlegg fra medlemmer av Regjeringen. 




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(komiteens leder og ordfører for sak nr. 1): 

Først er det antakelig best at jeg kommer med det som heter rettelser og tillegg. Til tross for relativt lange og iherdige møter har det sneket seg inn et par feil. Når det gjelder forslag nr. 32, er det i salen omdelt en beriktiget tekst. Så skal det i innstillingen under XXII punkt 1 føyes til: og ved garnisonen i Porsanger – hvordan kunne vi glemme det! XXXIII har falt ut. Komiteen fremmer derfor dette som et eget forslag, forslag nr. 54, og teksten er: 







«Stortinget ber Regjeringen utrede og fremme forslag om statushevende tiltak for vernepliktige.»




Så til behandlingen av dagens innstilling, Innst. S. nr. 342. Innstillingen er basert på et solid grunnlag gjennom Forsvarssjefens studie, gjennom Forsvarspolitisk utvalg, og langtidsmeldingen, som det tidligere het, er lagt fram som en proposisjon. Det er en dramatisk omlegging av Forsvaret, den mest dramatiske etter krigen. Og mange av oss vil vel si, som Fremskrittspartiet, at det ikke bare er en omlegging og en omstilling av Forsvaret, det er også en kraftig nedbygging.




Komiteen har gjennomført et betydelig antall høringer, og dokumentet har bidratt til en svært bred debatt om Forsvaret, selvsagt også en debatt om de mindre detaljer, som kanskje av og til har en tendens til å ta overhånd. 




Utgangspunktet for det hele, gjennom de dokumenter som ligger til grunn, har på mange måter vært en noe uvanlig tilnærming: Hva slags forsvar kan man gå ut og kjøpe for ca. 35 milliarder kr? Etter komitelederens mening er dette ikke et egnet utgangspunkt. Det mer tradisjonelle, en analyse basert på sikkerhetspolitikk, forslag til tiltak på hvordan vi militært skal møte utfordringene, hvilke strukturer dette skal bygge på, og så til slutt regningen for det man ønsker, ville vært den normale prosedyre. Derfor er altså utgangspunktet blitt noe underlig. Så vil noen si: Ja, så har også resultatet blitt noe underlig. 




I den sikkerhetspolitiske delen av dokumentet er det på mange måter et betydelig sammenfall mellom de ulike fraksjoner. Det jeg tror er viktig å understreke, er at de sikkerhetspolitiske mål ligger fast – hvilket støttes av komiteen – og de er basert på det som var forutsetningen i St. meld. nr. 22 for 1997-98. 




Norge er i en spesiell situasjon. Vi befinner oss i et hjørne av verden som på mange måter har mistet fokus, men ikke har blitt mindre viktig for det. Vi kan altså ikke forklare oss bort fra den situasjonen vi er i, med et betydelig ansvar for Barentshavet, hvor vi har enorme ressurser som skal ivaretas og overvåkes. Vi registrerer fortsatt uløste problemer knyttet til gråsonen. Vi ser i hovedtrekk en mer offensiv russisk utenrikspolitikk, og ikke minst en mer sentralstyrt politikk knyttet til håndteringen rundt Barentsregionen og i forhold til Norge. Det kan vi altså ikke komme bort fra. Det er en trend som på mange måter nå peker i en retning som vi bør være oppmerksomme på. Det har for Fremskrittspartiet vært vesentlig for tenkningen omkring fremtidig struktur.




Fokus på nordområdene kommer også på miljøsiden. Men jeg tror vi skal være oppmerksom på at med et Norge liggende utenfor EU, med betydelige endringer innenfor andre delen av NATOs interessesfære, med omlegginger innen NATO og ikke minst med en åpenbar omlegging av USAs tenkning når det gjelder forholdet til Europa, og kanskje da også i forholdet til oss, har vi en utfordring som vi er nødt til selv å bære ansvar for. Da er det et grunnleggende spørsmål om vi håndterer dette ansvaret på en måte som gjør oss i stand til å møte fremtidens utfordringer. 




Samtidig med omleggingen i NATO skjer EU-tilnærmingen mot forsvarsinnsats på en ny måte, hvor vi på mange måter kommer på siden. Defence Capabilities Initiative stiller store krav til hvorledes vi skal henge med i materiellutviklingen og delta på vår måte i felles anstrengelser. Det krever penger. Samtidig er konsekvensen av vår egen situasjon at vi selv må passe på en riktig balanse mellom det som må gjøres for det rene nasjonale forsvaret, altså «in-place»-styrker som man nå populært kaller det, og internasjonale operasjoner. Da er det vel ikke til å stikke under stol (en mobiltelefon ringer i salen) – nå skjønner jeg varselklokkene ringer, jeg burde muligens ikke ha sagt det – at vi må balansere mot internasjonale operasjoner på en måte som ikke blir mer enn det vi med vår nasjons størrelse og vår økonomi skal kunne bidra med. Vi behøver ikke å være absolutt nr. 1 i dette, for det får konsekvenser på så mange andre måter – og i hvert fall så lenge tilførselen av økonomi til Forsvaret ikke er slik den burde være. 




Jeg slår fast at det er en dissens knyttet til de forsvarspolitiske mål og til forsvarskonseptet. Fra Fremskrittspartiets side har vi pekt på behovet for å sikre en økonomi knyttet til det Forsvaret vi ønsker å få. Vi har endt opp med et prinsipp om finansiering som er basert på at stabilitet og forutsigbarhet skal ligge i bunnen. Det har også regjeringspartiet sagt, men hva opplever man da? Én av de virkelig store variabler, nemlig kostnader knyttet til internasjonale operasjoner, legger man nå innenfor rammen. Selv om rammen i løpet av prosessen fra Arbeiderpartiets side er økt fra 28 milliarder kr pr. år i gjennomsnitt i fireårsperioden til 28,5-28,6 milliarder kr, og mellompartiene har ristet seg løs til ca. 29 milliarder kr, har altså Fremskrittspartiet lagt seg på 30,1 milliarder kr. Det høres ikke ut til å være det store gapet. Men hensikten med dette er å føre internasjonale operasjoner utenfor rammen, slik Stortinget tidligere har sagt. Det gir større grad av forutsigbarhet. I tillegg har vi brakt inn noe av det aller viktigste og som trekker mest penger i hele perioden, og det er finansiering av nye fly til erstatning for F-16. Og hvorfor – sier noen – mase med dette nå? Poenget er at hvis vi ikke tar beslutninger nå, får vi ikke et resultat av dette når vi trenger det. Kostnadene med dette vil fordelt i en 20-årsperiode bety 1,5 milliarder kr i året. Det vil, om vi løfter dette ut av rammen og tilleggsfinansierer det – det har Norge råd til – gi rom for å kunne føre en ny struktur tryggere frem. 




Vi har sagt at det samme bør gjelde når det gjelder erstatning av vår transportflyflåte, som i hovedtrekk befinner seg på bakken. Det burde være åpenbart for de øvrige at dette er noe man burde ha grepet fatt i. Det gjør man bare halvhjertet og halvveis. Man erkjenner åpenbart at det er behov for å ta tak, men så har man blitt grepet i trøyen av finansministre av ulike kategorier. 




Det er usikkert hvor dette fører hen. Det Stortinget nå har gjort, plusset på slik vi i Fremskrittspartiet har gjort – vi har ønsket å få en hær for fremtiden på fire brigader som et minimum, med støttetropper, vi har ønsket å få et heimevern med dagens struktur, som Regjeringen hadde trukket ned til 60 000, men hvor den under press i løpet av prosessen har latt seg bevege tilbake til utgangspunktet, det burde man kanskje tenkt litt over på forhånd – har bidratt til at vi har fått en ny struktur. MTB-er er nå lagt inn. Vi har fått en noe mer robust struktur. Jeg har bare i en bisetning lyst til å understreke at hvis vi ikke makter å løfte hærstrukturen opp – her blir dessverre mellompartiene svake i knærne når det røyner på, de ville ikke bygge opp til en full fire brigaders struktur, for de var redd dette skulle koste – og ikke sørger for å ha en bredde og dybde i hæren, vil det også være umulig for fremtiden å rekruttere til internasjonale operasjoner, som jo nettopp er det Regjeringen fokuserer så sterkt på. Her er det at flertallet bringer Regjeringen inn på norsk jord i større grad enn Regjeringen åpenbart hadde lyst til å delta med på forhånd. 




Når dette nå skal kalkuleres og regnes på – vi har fått foreløpige tall underhånden hvor vi ser at dette nok koster mer enn det noen hadde tenkt seg – får vi få dette tallmaterialet klart, og så får vi se hvorledes dette kan sikres og trygges. Jeg vet mange har tenkt tanken om at man skulle få et forlik, og statsråden har gått inn for å få et forlik, men da måtte det i så fall være mulig å snakke om et forlik som en bunnplanke. Vi vet ennå ikke hva dette koster, og følgelig må et slikt forlik bygges på et minimum, ikke på et maksimum, det gir ingen handlefrihet i dette.




Det har altså vært en viss vegring mot å betale det man vil ha. Senterpartiet, Kristelig Folkeparti og Venstre har på mange måter villet ha det samme som Fremskrittspartiet, men de har forsøkt å gjøre det så billig som mulig. Og det er ikke slik at man kan greie å få alt mulig til lav pris, det gir et veldig dårlig forsvar. Hvis man f.eks. satser på at man skal hente inn økonomien knyttet til grindpenger, som det kunne være fristende å anta at man gjør i Senterpartiet, samle miljøpant på flasker, som kanskje Venstre gjør, og eller legge seg på kollektprinsippet for Kristelig Folkepartis vedkommende, så blir det vanskelig å få til en troverdig finansiering. Fra Fremskrittspartiets side har vi tatt et ansvar for dette.




En rekke andre grunnleggende forhold endres gjennom forslaget. For det første er det den store ledestjerne fra departementets side: å slå sammen Forsvarsdepartementet, FD, og Forsvarets overkommando, FO, eller det som blir igjen av Forsvarets overkommando, til en integrert enhet. Flertallet har klart sagt at det vil vi ikke ha. Vi har gått inn for en samlokalisering, som betyr at vi etter vår mening får en forsvarssjef som en selvstendig, synlig del av Forsvaret, og vi har endog sagt i flertallsmerknad at forsvarssjefens instruks skal videreføres. Det betyr at vi ønsker en forsvarssjef som er synlig og klar, og ikke pakket inn i et departement for å bli usynlig.




I den betydelige omlegging som finner sted, skjer en dramatisk omlegging av ledelses- og kontrollapparat og kommandoapparat. Det er helt nødvendig, og det er beklagelig at ikke Forsvarets ledelse selv har grepet fatt i dette mye tidligere. Varselskuddene kom tidlig på 1990-tallet, så begynte man, og så klappet det hele sammen. Nå må dette skje! Det betyr rett og slett at det nå må bli et bedre forhold mellom de som skal lede, og de som skal ledes. Og det er hva hele innstillingen på mange måter understreker når det gjelder den delen.




Så er det ikke til å komme unna at en betydelig debatt har reist seg omkring det fremtidige fellesoperative hovedkvarteret. Her har et flertall, bestående av Høyre og Arbeiderpartiet, lagt seg på Jåttå ved Stavanger, og det finnes gode argumenter for å velge det. Men det finnes også andre og vel så gode argumenter for å velge Reitan i nord. Dette vil vi få vite mer om i løpet av debatten. 




En viktig del av dette er også omstillingen og kostnadene knyttet til dette. Omstillingskostnadene er lagt inn med 10 milliarder kr. Det er altså ikke billig å legge om. I denne prosessen er det også varslet at man kan forvente redusert aktivitet og kutt i materiellinvesteringene. Dette er noe Fremskrittspartiet ikke ønsker. Vi har lagt inn en viss økning av økonomien for å bedre på dette, for hvis omleggingen skulle ta lang tid, betyr jo det at all annen aktivitet dempes ned til et nivå som ikke er forsvarlig.




Når det gjelder verneplikten, står den fast. Det er ulike syn på hvor lang vernepliktstiden skal være i Heimevernet. Det vil andre komme inn på senere.




Jeg har lyst til å peke på at vi nå er nødt til å ta et kraftig tak for å beholde den kompetansen som Forsvaret er helt avhengig av, en kompetanse som ikke bare er knyttet til yrkeskorpset, men også til reservebefalet. Derfor har komiteen grepet fatt i det og fremmet et forslag i romertallsform om å nedsette et utvalg hvor reservebefalets rolle skal vurderes videre, dette fordi de utgjør en betydelig komponent i våre styrker som deltar i internasjonale operasjoner.




De langsiktige perspektivene og utfordringene fremover har komiteen i hovedtrekkene vært enig om. Vi har et meget risikabelt tidsrom foran oss hvis ikke økonomien bringes på plass, fordi kostnadsutviklingen er så sterk som den er. Det er en utfordring for alle. Fremskrittspartiet er villig til å ta den.




Med dette tar jeg opp de forslag som Fremskrittspartiet har fremmet i innstillingen.




Kirsti Kolle Grøndahl hadde her overtatt presidentplassen.




 Hans J. Røsjorde har tatt opp de forslag han refererte til.




Det blir replikkordskifte.




 Etter å ha arbeidet sammen med Hans J. Røsjorde i forsvarskomiteen i fire år, har jeg lært å sette pris på både hans kunnskaper om Forsvaret, hans gode hukommelse og ikke minst hans gode humør og humor. Jeg har også lært at når det gjelder verden rundt oss, har Hans J. Røsjorde og jeg ikke helt det samme syn. Det er også uenighet mellom oss når det gjelder de forsvarspolitiske mål, og hvor mye som skal brukes til Forsvaret.




Det som imidlertid forundrer meg denne gangen, er Fremskrittspartiets manglende vilje til å foreta drastiske endringer når det gjelder antall garnisoner. Jeg er svært overrasket over at Fremskrittspartiets engasjement i Regionfelt Østlandet ikke har resultert i en større samling av Forsvaret i Østerdal garnison. Fremskrittspartiet har valgt å beholde Hvalsmoen og Haslemoen en stund – hvor lenge sier de ikke.




Jeg spør: Hvorfor undergraver Fremskrittspartiet etableringen av regionfeltet, og hvor lenge tror de at Hvalsmoen og Haslemoen vil bestå? De foreslår også å beholde Stavern og Lahaugmoen. Hvordan skal driften kunne reduseres når de beholder så mange garnisoner? Han understreket selv i sitt innlegg at omleggingen ikke må ta lang tid. Dette undergraves etter min mening med de forslag Fremskrittspartiet har lagt fram.




 Jeg hadde ikke tenkt å kvittere ut hilsener her. Jeg har altså representert Fremskrittspartiet og ikke meg selv, jeg har lyst til å understreke det.




Det er da Fremskrittspartiets syn som angripes. Vel, vi har lagt til grunn at den strukturen vi ønsker, det være seg fredsstruktur eller krigsstruktur, og det siste er dog det viktigste, er vi villig til å betale for. Jeg ser ikke den samme betalingsvilje hos Arbeiderpartiet. Der har man regnet lavt. Og jeg har lyst til å understreke noe jeg ikke rakk i innlegget mitt: Den struktur som opprinnelig ble foreslått, har mange med god fagmilitær innsikt hevdet er underfinansiert. Hvis den er det, kommer vi jo aldeles skjevt ut, og det burde Arbeiderpartiet ta innover seg. Kanskje har man en for dårlig kommunikasjon med finansministeren – hva vet jeg. Mye kan tyde på det. Hvis man vil noe, skal man betale. Her ligger forskjellen mellom Arbeiderpartiet og Fremskrittspartiet. 




Det er riktig at vi har sagt at vi ønsker å beholde noen garnisoner noe lenger. Begrunnelsen er at det koster enormt mye å foreta investeringer. Framdriften på Rena håper både Arbeiderpartiet og Fremskrittspartiet skal gå greit. Det vi sier, er: Sett i gang med det som det skal begynnes med, se hva som kan brukes av eksisterende garnisoner, og la dette få gå seg til. 




Når det gjelder Stavern, som det ble pekt på, har vi ment at Stavern er egnet hvis man legger tilstrekkelig med utdanning der. Det er akkurat det samme som – som man peker på – å legge noe annet der. Forvaltningsutdanning og MP-utdanning kan man i hovedtrekkene legge der hvor det er kapasitet. Det gjør Arbeiderpartiet. Det finnes en smule distriktspolitikk også i Arbeiderpartiet – jeg har lagt merke til at hornblåserne har skremt vettet av Arbeiderpartiet i løpet av den siste natten. 




Jeg synes den tonen som komiteens leder anla, er beklagelig. Jeg hadde forventet en mer seriøs omtale av det omfattende utredningsarbeidet som er utført av sentrumspartiene, men jeg overlater til min kollega, tidligere finansminister Gudmund Restad, å svare på det. Representanten Røsjorde har tidligere vært opptatt av å raljere over dem som vil svekke verneplikten. Jeg har bladd litt i tidligere referater og sett at han har gjort det. 




Noe av det mest oppsiktsvekkende nå er at vi får en allianse mellom Arbeiderpartiet og Fremskrittspartiet når det gjelder uthuling av verneplikten. I innstillingen står Arbeiderpartiet og Fremskrittspartiet sammen om en merknad om et opplegg som «vil gi en innkallingsprosent på omkring 50». Når vi vet at rundt 13 pst. frafall etter oppmøte er det normale, betyr dette at Arbeiderpartiet og Fremskrittspartiet med åpne øyne foreslår at knapt 40 pst. av de vernepliktige skal fullføre verneplikten. Det var nettopp dette som mange i knallsterke ordelag kritiserte Regjeringen for da omstillingsproposisjonen ble lagt fram i februar i år.




Jeg tillater meg å referere fra en uttalelse Fremskrittspartiets sentralstyre offentliggjorde den 16. februar under tittelen «Aldri mer 9. april». Der uttrykker Fremskrittspartiet «stor bekymring» over at Stoltenberg-regjeringen fremmer forslag som i virkeligheten medfører «en uthuling av prinsippet om et vernepliktsforsvar». Nå gjør Fremskrittspartiet seg til medansvarlig for denne uthulingen. Og ikke bare det, de bryter også med Fremskrittspartiets eget program. Der heter det:







«Fremskrittspartiet ønsker å videreføre verneplikten for alle som er skikket til tjeneste.»




Jeg vil spørre representanten Røsjorde om det virkelig er sant at Fremskrittspartiet har et så negativt syn på norsk vernepliktig ungdom at de anser halvparten for uskikket til vernepliktstjeneste. Enten må det være tilfellet, eller så bryter Fremskrittspartiet her med sitt program om verneplikten.




Jeg hadde ikke ventet en såpass sterk hårsårhet etter en liten kommentar om hvordan man samler penger i denne verden. Men når det først er inntrådt, kan jeg lite gjøre med det.




De spørsmål som er reist knyttet til verneplikten, er for så vidt betimelige. Det som har ligget til grunn for Fremskrittspartiet, har vært å få frem en struktur som gjør at flest mulig kan gjøre tjeneste. Gjennom å øke bemanningen i Heimevernet oppnår vi nettopp det – som er noe helt annet enn det Regjeringen la opp til i utgangspunktet – og gjennom å øke hærstrukturen og å øke krigsstrukturen knyttet til Sjøforsvaret gjør vi også det. Vi har i våre merknader pekt på at det er vesentlig at vi får en befalsutdanning på tropps- og kompaninivå som er større enn det strukturen trenger, for å ha en reserve til å kunne bygge opp igjen – hvis man mener noe med evne til gjenoppbygging. Alt dette bidrar til mer tjeneste. 




Vi har selvsagt registrert at hvis man vil ta ut hver eneste vernepliktige som – jeg holdt på å si – kunne tenkes å brukes, ville vi utdanne for en struktur som ikke finnes. Det ville på mange måter være å gi folk en utdanning, for så ikke å gi dem noen oppgaver. Det er viktig at vi sørger for å få flest mulig ut. Og det er ingen som har en patent løsning på dette. Løsningen til hr. Rises parti er jo å kalle hele kullet inn til en eller annen form for samfunnstjeneste, som man, i tråd med Arbeiderpartiet, nå vil ha utredet. 




Vi har verneplikt. Fra Fremskrittspartiets side ønsker vi flest mulig skikkede i uniform. Fordi skjevhet oppstår, ønsker vi belønning til dem som gjør jobben, ved bl.a. å øke sluttvederlaget. Vi har bedt om å få utredet et skattefradrag som kompensasjon, i tråd med de prinsipper som vi står for. 




Som representanten Rise vil også jeg innledningsvis bemerke at saksordføreren, som for øvrig også er komiteens leder, kunne ha spart seg de bemerkninger han kom med om grindpenger og kollekt, som understreker representantens fordommer om sentrumspartiene. Jeg hadde forventet at en saksordfører hadde vært mer saklig og seriøs i sitt hovedinnlegg her i salen.




Sentrumspartiene har utarbeidet et omfattende alternativ til Regjeringens opplegg. Det har vi jobbet grundig med, herunder også økonomien. Jeg har som tidligere finansminister hatt særlig oppmerksomhet omkring økonomien. Vi vil ikke være med på å vedta en struktur som ikke kan finansieres fullt ut. Fremskrittspartiet er med på utgiftssiden og vil gjerne ha den strukturen som også vi er for, men de har vegret seg for – eller avstått fra – å være med på de nødvendige kuttene. Som vanlig skal Fremskrittspartiet løse alt med mer penger til Forsvaret. Det løser ikke problemene. Det kan bare sementere en for dyr struktur. 




For øvrig har jeg merket meg at Fremskrittspartiet hvert år når vi har behandlet budsjettet, har foreslått 1–1,5 milliarder kr mer til Forsvaret. Nå ser vi i denne saken at når Forsvaret nå skal slankes kraftig, får Fremskrittspartiet plutselig behov for langt mer enn 1–1,5 milliarder kr ekstra, som partiet tidligere har foreslått i budsjettet. Jeg summerer beløpet til omkring 33–35 milliarder kr – fem–sju milliarder mer pr. år enn det Regjeringen foreslår. Dette må oppfattes som en kraftig kritikk av Fremskrittspartiets egne forslag i alle års budsjetter. Hvilken forklaring har representanten Røsjorde på at Fremskrittspartiet igjen skal være best bare ved å legge mer penger på bordet og ikke være med på de omstillinger som her er påkrevd?




Det kan umulig være et mål å ha flest mulig i uniform, som til overmål kanskje også er dårlig, uten tilstrekkelig moderne utrustning. Det er konsekvensen av å spre alt utover. Det opplever jeg at Senterpartiet, Kristelig Folkeparti og Venstre bidrar til.




Vi har vært med på kutt – betydelige kutt. Vi har vært med på å legge ned garnisoner, i hvert fall har vi foreslått å legge ned garnisoner, nettopp for å spare og for å redusere driften. Senterpartiet har bidratt til å opprettholde virksomhet over hele landet. Så kan man sikkert diskutere det betydelige arbeidet som har vært gjort fra mellompartienes side, og jeg tror man vil finne en god del spørsmålstegn knyttet til innsparingsmetodikken. Her har vi sagt som så: Vi ser at det er nødvendig å modernisere Forsvaret. Vi vet at det må ha utstyr og våpen som er tilpasset det miljøet det skal møte. Det koster dessverre penger, og det har vi sagt at vi er villig til å betale. Når det hevdes at vi nærmest har løpt løpsk med dette, så husk på at vi nå øker strukturen i forhold til Regjeringen. 




En annen ting som virker inn, er at også mellompartiene nå ønsker å fravike prinsippet om tilleggsfinansiering av utenlandsoperasjoner. Det er en stor og usikker variabel, som er med på å skape usikkerhet. Hadde man gjort det man var enig om for et par år siden, nemlig å holde dette utenfor, hadde man ikke satt Forsvaret i den klemma dette kan bli, for virksomheten kan øke. Da mister man handlefrihet på hjemmebane. Det er dette vi ønsker å fange opp. Vi vet at nytt materiell blir dyrere i tiden som kommer. Det har også komiteen sagt når det gjelder vyene framover i 20-årsperioden. Det erkjenner man. Vi tar konsekvensen av det. Så kan man gjøre som mellompartiene gjør: Ville mest mulig, men betale minst mulig for det. Det er forskjellen.




Saksordføraren og komiteens leiar var inne på at resultatet av behandlinga kan henda var litt underleg. Det må eg seia meg einig i. Ikkje minst synest eg at dette «møllposeforsvaret» som representanten Røsjorde står bak, verkar veldig underleg. For meg verkar det som om komiteens leiar her ikkje er villig til å ta innover seg at ein har investert ca. 4 milliardar kr på 1990-talet etter press frå bl.a. Framstegspartiet, og at ein så skal bruka 650 mill. kr for å skjula dei feilinvesteringane som ein har gjort. Dette må eg få ein kommentar til.




I tillegg er det spørsmål om ein med det nivået som Framstegspartiet legg seg på, at ein går inn for stort sett alt som finst av forsvarsmateriell, ikkje risikerer å koma i ein møllpose igjen. Vil det bli sånn at fregattar og MTB-ar blir liggande ved kai? Er det det som blir løysinga til slutt, altså nye møllposeprosjekt?




Eg synest Framstegspartiet tenkjer veldig gammaldags i forhold til Forsvaret. SV har i dag eit forslag som går på at ein ytterlegare skal styrkja innsatsen i forhold til f.eks. hacking. Me veit at ungdom kan gå inn og overta styringa, få kontroll over styringssystem som har stor innverknad på vår forsvarsevne. Det burde ein satsa på. I staden satsar Framstegspartiet på fregattar og tanks.




Til slutt: Det er tydeleg at Framstegspartiet ikkje treng nokon kollekt, som det har vore snakka om, for her berre pøsar ein ut av skattebetalarane sine pengar – som Framstegspartiet brukar i sin eigen retorikk – på alt som kan krypa og gå av forsvarsprosjekt. Eg må seia at den politikken som Framstegspartiet har når det gjeld Forsvaret, er veldig uansvarleg.




Jeg vil tvert imot hevde at vi er ansvarlige. Vi er meget ansvarlige. Vi er altså ikke, som forsvarsministeren antas å skulle ha uttalt, trygge på at himmelen er blå, selv om den er rimelig grei utenfor vinduene akkurat nå. Vi tror at det er bedre å være forberedt og betale en forsikringspremie. Hele hensikten med Forsvaret er på mange måter at det ikke skal brukes. Da er det vellykket. Og den forsikringspremien ønsker vi å betale. Vi ønsker ikke å bringe Forsvaret inn i en ny 9. april-situasjon. Vi ønsker rett og slett å forsikre det norske folk om at vi gjør hva vi kan. Det koster penger. Det hjelper ikke å sitte med gammel teknologi når utfordringene ligger et annet sted. 




Det hr. Langeland pekte på når det gjelder trusselen mot samfunnsstrukturen, er riktig. Det er en god del av det som allerede ligger inne fra komiteens side. Derfor er vi veldig skuffet over at langtidsmeldingen ikke var knyttet opp mot den sivile beredskap, hvor sårbarhetsanalyser burde ha ligget til grunn, at det ikke kom parallelt med dette. Det har et flertall kritisert Regjeringen for.




Så til dette med møllposer: Man kan jo flire litt av begrepet, men alle vet hva det dreier seg om, og da synes jeg det er greit. Det betyr at man tar vare på det man har, og man gjør det på billigst mulig måte. Det ville etter Fremskrittspartiets mening være noe underlig om man skulle gjøre som Regjeringen ville gjøre, nedlegge det ene dyre anlegget etter det andre i en periode hvor det fortsatt er uforutsigbarhet og usikkerhet. Hvorfor i all verden skulle vi gjøre det? Kostnadene med å videreføre – i møllpose – ni kystartillerifort og seks undervannsanlegg er ca. 25 mill. kr pr. år. Det er i den store sammenheng svært lite. Hvis dette er uansvarlig, hvis dette er gammeldags og sidrumpa, så er det en meget billig forsikring. Det synes jeg hr. Langeland og SV skulle ta innover seg. Vi tar ansvar. Vi forsøker å ivareta det beste av det bestående og føre det videre. 




 Først kanskje det viktigste: Representanten Røsjorde på vegne av Fremskrittspartiet, Venstre og de andre sentrumspartiene er enige om at vi må ta på alvor hvor vi ligger.




Så til debatten om inndekning: Det handler ikke om kollekt, det handler om å være tøff i omstilling. I et samfunn hvor vi er tøffe mot det vi skal levere i helsetjenester og i skole, må vi også kunne være tøffe mot ledelsesstrukturene og logistikkstrukturene i Forsvaret. Det er der finansieringsforskjellen mellom sentrum og Fremskrittspartiet ligger. Vi har vært realistiske nok, men vi er blitt nedstemt på en del av våre tiltak og justerte opp rammen til 29 milliarder kr. 




Men det som undrer meg, er at Fremskrittspartiet ikke er tøff med hensyn til å ta de ledelsesstrukturene som er der, hvor det nærmest har vært en sport i Forsvaret at den ene utreder til neste utreder kommer, og det skjer ingen slanking på toppen. Men det vi er enige om, er å produsere vernepliktige, så her får vi jo en test. 




Skal man utdanne folk til Heimevernet basert på 3 000, må de stå 30 år i rullene, eller skal man utdanne – slik som sentrum vil – 4 200, står de 20 år i rullene når man regner med realistiske frafallsprosenter. Så det er det som gjør at verneplikten er troverdig – det pluss det at man har en vernepliktsbasert oppsetting i Hæren. Så det er mange likhetspunkter, men forskjellen er tøffheten ved å ville omstille på toppen. Det er ikke nok bare å be dem på bunnen om å omstille, det må starte på toppen hvis omstillingen skal være troverdig. Det er sentrums hovedbudskap og for så vidt også utfordring til Fremskrittspartiet.




Enhver som leser innstillingen, vil se at mellompartiene på mange måter har forsøkt å bidra til en struktur som er tilnærmet lik den Fremskrittspartiet har foreslått, men evnen og viljen til å betale er altså det vi diskuterer. I tillegg har mellompartiene bidratt til en rekke dyre løsninger i distriktspolitisk – vil jeg tro – innretning. 




Det som er viktig, er selvsagt innsparinger, og det bidrar også Fremskrittspartiet med. Det sa jeg innledningsvis. Vi er nødt til å få bedre samsvar mellom de som skal lede, og de som skal ledes. Og vi er med på tøffe nedskjæringer, men vi vil ikke forskuttere og presse dette ytterligere, for da kan det hele ramle totalt sammen.




Når det gjelder logistikkorganisasjon, har Stortinget nettopp behandlet dette, gitt et oppdrag til departementet, og det skal i sin tur komme med forslag til hvordan logistikkorganisasjonen skal se ut. Det er et oppdrag som er gitt, og vi vil avvente dette. Det er klart at her ligger det et betydelig innsparingspotensial, men å gå rundt og nærmest stryke ut den enkelte, det kan altså ikke vi gjøre. Vi vil vente og se hvorledes Regjeringen håndterer dette framover, og da er det muligheter for at man kan få innsparinger.




Det som er farlig, er at man legger inn en struktur som man ikke betaler for. Det har vært Forsvarets ulykke gjennom lang tid. Stortinget har vært enig om en struktur, og så når bevilgningen har kommet årlig, er pengene borte. Der har i hvert fall Fremskrittspartiet holdt seg på bakken og betalt det det har kostet, mens andre partier overhodet ikke har gjort det. De har flyktet fra forpliktelsene, og da går det ut over Forsvaret. Da blir det ubalanse, både enkel, dobbel og trippel ubalanse, som det er nettopp nå. Følger man ikke nå opp og betaler for det man vil ha, er Forsvaret ute i samme hengemyra i løpet av fire år. Da er det ikke Forsvaret som har skylden, da ligger skylden her i huset, hvor et flertall ikke tar innover seg det ansvar man har ved å vedta en struktur.




 Replikkordskiftet er omme. 




 

(ordfører for sak nr. 7): 

Endelig er vi kommet til behandlingen av saken som mange i Forsvaret har sett fram til, enten med gru eller med glede. Det samme gjelder mange lokalsamfunn rundt om i landet. 




Det har vært et stort engasjement. Utallige har de brev, mailer, uttalelser, telefonsamtaler, leserinnlegg og underskriftslister vi har mottatt, vært. Jeg forstår engasjementet, og det er grunn til å sette pris på det. Forsvaret er viktig.




Så over til resultatet av behandlingen i forsvarskomiteen. Saksordføreren har gitt en grei gjennomgang. Jeg skal derfor konsentrere meg om Arbeiderpartiets politikk.




Vi er godt fornøyd med resultatet av behandlingen i komiteen, selv om også vi taper noen saker og vi er sterkt bekymret for økonomien i flertallets forslag totalt. En av de sakene vi regner med å tape i voteringen, vil jeg kommentere, nemlig integrert ledelse av Forsvaret.




Norge er ett av to NATO-land som pr. dags dato ikke har integrert ledelse, dvs. at Forsvarsdepartementet og Forsvarets overkommando er slått sammen. Tyrkia og Norge har begge delt ledelse. NATO har i sin kontakt med de nye medlemslandene og de som søker om medlemskap, anbefalt integrert ledelse.




Hva er så integrert ledelse? I NOU 2000:20 Et nytt forsvar, skrevet av Forsvarspolitisk utvalg, sies følgende om integrert ledelse:







«En integrert modell innebærer at forsvarssjefen flytter til Forsvarsdepartementet med egen stab, og at Forsvarets overkommando nedlegges i sin nåværende form. Den fagmilitære strategiske delen av overkommandoen integreres i departementet, mens operativ og styrkeproduserende virksomhet flyttes til et nasjonalt hovedkvarter (…), og til lokale og regionale avdelinger. Forsvarssjefen vil fortsatt være regjeringens og forsvarsministerens nærmeste militære rådgiver og ha alminnelig kommando over Forsvarets styrker. Det er i utvalget anført følgende argumenter for denne løsningen:




En integrert modell legger forholdene til rette for effektiv og fleksibel krisehåndtering tilpasset et nytt og sammensatt trusselbilde. …







Innenfor det internasjonale samarbeidet har dagens modell medført en viss uklarhet om norske militære representanter hevder norske militære syn eller uttaler seg på landets vegne. En integrert modell vil skape større entydighet i slike sammenhenger. Det blir enklere å utarbeide og gjennomføre en helhetlig, nasjonal strategi i NATO og i andre internasjonale organisasjoner der Norge er representert både sivilt og militært.




En integrert modell vil sikre at relevante fagmilitære momenter følger arbeidet helt frem til beslutning treffes av forsvarsminister eller regjering. Sivil side vil bedre kunne trekke på fagmilitær kompetanse, og den militære delen vil kunne nyttiggjøre seg sivil kompetanse og kontinuitet. En integrert løsning vil gi forsvarssjefens arbeid større gjennomslagskraft internt i departementet og styrke ledelsens evne til helhetlig prioritering mellom forsvarsgrenene.»




Forsvarspolitisk utvalg mener også at en integrert modell kan bidra til et høyere tempo i gjennomføringen av politiske vedtak. De sier videre:







«En fortsatt delt løsning kan svekke forsvarssjefens stilling. Dersom det blir opprettet et nasjonalt hovedkvarter i Norge, kan kraftlinjen i fremtiden komme til å gå direkte fra departementet til dette hovedkvarteret, noe som vil redusere forsvarssjefens betydning.»




Jeg kan konstatere at de øvrige representantene i forsvarskomiteen ikke har lyttet til Forsvarspolitisk utvalg, siden ingen av dem støtter integrert løsning. De har ikke sett sammenhengen i den nye organiseringen, slik deres partimedlemmer i Forsvarspolitisk utvalg har gjort.




En integrert modell ville ha medført at vi i enda sterkere grad ville få redusert den øverste ledelse i antall. Den sjansen lar nå flertallet gå fra seg.




Så over til debatten om plassering av hovedkvarteret – Jåttå eller Reitan. Dette er en sak hvor det har vært et sterkt engasjement, spesielt i Nordland og i den nordlige landsdel. Jeg forstår engasjementet, men vi mener at den arbeidsfordeling som er foreslått mellom Fellesoperativt hovedkvarter på Jåttå og det Regjeringen har foreslått for Landsdelskommando Nord – en fremskutt sådan i Reitan – er fornuftig og god.




LDKN vil få oppgaven som nasjonal krisestyringskommando for nordområdene, slik som de er så gode på allerede. Dette betyr at de må ha kapasitet til kontinuerlig å holde oversikt over situasjonen i de nordlige havområdene og i det tilhørende luftrom.




Nordområdene har en betydelig geografisk utstrekning. Det velkjente kartet over Norges fastland med havområder har vi fått presentert utallige ganger under arbeidet med denne proposisjonen. Dette området er også av vital betydning for Norges sikkerhet og for dagens og fremtidig verdiskaping. De uavklarte rettighetsspørsmålene og de store miljøutfordringene gjør at vi må ha et særlig fokus på nordområdene, både når det gjelder sivil og militær krisehåndtering. Dette er bakgrunnen for Regjeringens forslag om en nasjonal krisestyringskommando for nordområdene. Som jeg sa: De har gode kunnskaper på Reitan, og disse må vedlikeholdes og utvikles videre. Vårt mål er at Reitan skal framstå som en robust og effektiv kommando for nordområdene.




Viktig er det også i denne sammenheng å merke seg at Regjeringen har til hensikt å foreslå Reitan/Bodø som sete for et senter for beredskap, redning og overvåking i forbindelse med oppfølging av NOU 2000: 24 Et sårbart samfunn. Regjeringen sier at de ønsker at senteret skal ses i sammenheng med arbeidet for å styrke planlegging, utvikling og samordning mellom Forsvaret og sivile etater når det gjelder beredskap, redning og overvåking i norske områder.




Nærheten til krisestyringskommandoen på Reitan vil skape grunnlag for utvikling av et godt fagmiljø, en effektiv ressursutnyttelse og synergieffekter.




Vi har valgt å plassere Fellesoperativt hovedkvarter på Jåttå fordi vi mener at kontakten med NATO er viktig.




FOHK vil føre operativ kommando over alle tildelte nasjonale styrker, ha overordnet territorielt ansvar og forutsettes å bli gitt full fellesoperativ funksjonalitet i fredstid. En av de viktigste oppgavene til FOHK vil være å føre operativ kommando over de deler av Forsvarets styrker som er i innsats i utlandet. Disse vil, når de er klare i innsatsområdet, inngå i en flernasjonal styrke under operativ kontroll av et flernasjonalt hovedkvarter. Tendensen er at slike operasjoner ledes av NATO. Nær kontakt med NATOs kommandostruktur forenkler denne oppgaven.




Vi har registrert at det er delte meninger når det gjelder viktigheten av å bruke krefter på å beholde NATO Joint Headquarter i Norge. Mange har meninger om dette, men vi mener at det å bidra til at NATO har et hovedkvarter i Norge, vil bidra til at de fremdeles fokuserer på og har kunnskaper om denne delen av Europa.




Som mange har registrert, har stortingsgruppen endret på en del i forhold til proposisjonen. Noen endringer er resultat av arbeidet til fraksjonen i forsvarskomiteen, andre – og det gjelder de største endringene – er resultat av de tilbud vi har kommet med i forbindelse med forhandlinger, som vi håpet ville føre til et forsvarspolitisk forlik i Stortinget.




Jeg mener at vi i Arbeiderpartiet har strukket oss langt, at Regjeringen, gruppens ledelse og forsvarsfraksjonen har gjort hva vi har kunnet, og hva vi mener er forsvarlig i forhold til økonomien, men jeg må konstatere at vi ikke har lyktes.




Allikevel har vi valgt å stå ved de tilbud vi har kommet med, og er med på de vedtak dette gjelder. For oss har det vært viktig å stå ved det vi sier. I vårt tilbud lå følgende hovedelementer:










5 MTB-er av Skjold-klassen innfaset fra 2003







Beholde 8 MTB-er av Hauk-klassen inntil Skjold-klassen overtar







Utvidelse av HV til 80 000 soldater og HV-distriktene som i dag




Til dette, sammen med ytterligere kutt i Forsvarets øverste ledelse samt ufravikelige krav til minimal bygningsstandard, fikk vi et tillegg på litt over 600 mill. kr.




Senere har vi valgt å være med på noen nødvendige utvidelser som følge av bl.a. HV-utvidelsen og andre forhold. Vi viderefører Heistadmoen og foreslår å legge rekruttskolen for Garden dit, sammen med HV-utdanningen, som eventuelt ikke får plass på Værnes. Vi foreslår også å videreføre befalsutdanningen for HV på Dombås, vi er med på forslaget om å flytte flyskolen til Bardufoss og beholde KNM Tyr.




Det er 

så

 langt vi har kunnet strekke oss, og det er 

så

 langt vi synes det er forsvarlig. Går vi lenger, får vi et tillegg til strukturen som vi mener skaper store driftsutgifter.




Noen kommentarer til de utvidelsene vi har foreslått: Den største og dyreste endringen er de nye MTB Skjold. Som Høyre riktignok sier i sine merknader, gikk vi sammen med dem og foreslo at dersom testing av forseriefartøyet var vellykket, skulle serieproduksjonen starte umiddelbart. MTB Skjold er ikke noe billig fartøy, og alle vet at det har vært en inngående diskusjon om Sjøforsvaret har behov for MTB Skjold, men vi har altså valgt å legge inn disse fartøyene som første del av vårt forhandlingstilbud, og vi er glad for at vi har kunnet bidra til å finne løsninger på denne saken som så mange av oss har vært engasjert i over lengre tid. Vi kunne jo ikke la Høyre stå alene om å ville bygge Skjold. Sentrums løsning var ikke god nok, innen 2005 ville Umoe Mandal ha hatt store problemer. For å opprettholde kunnskapene om MTB-våpenet inntil vi får Skjold foreslo vi altså å beholde noen av Hauk-klassen.




Ved siden av Heimevernet og MTB Skjold er det vel de enkelte lokaliseringer som har vakt størst debatt, i hvert fall i lokalpressen rundt omkring i landet. Det er forståelig. Det er arbeidsplasser det dreier seg om, og det er en kjensgjerning at flere av garnisonene våre er den viktigste arbeidsplassen i kommunen. Dette gjelder bl.a. for Våler i Hedmark, som har Haslemoen, og Evje og Hornnes kommune, som har Evjemoen.




Det er dessverre slik at noen ganger må vi ta avgjørelser som ikke er hyggelige, men nødvendige. Dette er tilfellet med våre vedtak om å gå inn for å legge ned begge disse garnisonene. Forsvaret må slankes, rasjonaliseres, og driftskostnadene må ned. Da er den eneste muligheten å legge ned noen garnisoner og samle driften på færrest mulig steder. Valget er vanskelig, og vi har besøkt alle de garnisoner og steder som har vært til vurdering. Ingen av oss gjør dette med lett hjerte, men foretar vi ikke endringer nå, må vi gjøre det senere. Alle i Forsvaret har bedt om at vi fatter vedtakene nå i vår. Ingen ønsker flere utsettelser.




Slike nedleggelser vil i første omgang føre til investeringer i de garnisonene som må ta imot flere, men det er tross alt utgifter over kortere tid. Målet er at en i fremtiden skal få ned driftsutgiftene og få mer midler til å investere i sårt tiltrengt materiell. Hvis ikke hovedgrepene tas nå, vil vi om bare noen få år sitte med en rekke folk for mye som vi kun betaler lønn til, en rekke garnisoner som vi drifter, og hvor det må foretas store vedlikeholdsarbeider og ombygginger, og som vi i realiteten ikke får utnyttet godt nok. Resultatet blir et forsvar med mange folk, mange moer og uten godt materiell. Da er vi virkelig i krise.




Når det gjelder fremtidige materielle investeringer, er det nok bare å nevne nye jagerfly, nye transportfly og MTB-er av Skjold-klassen. Det er ikke småpenger det er snakk om!




Regjeringen la opp til en omfattende omorganisering av Forsvaret som skulle løse en del av de problemene jeg har nevnt, og som skulle løse den doble ubalansen alle har vært så opptatt av, og vært enige om at vi må bli kvitt. Hva har så skjedd? Jo, vi er oppe i det samme uføret som vi har vært tidligere. Vi har strukket oss langt for å få en avklaring som kunne skape forutsigbarhet for Forsvaret. Det fremgår av innstillingen at vi har økt rammene fra 112 milliarder kr til 114 milliarder kr, men viljen var ikke til stede hos de øvrige partiene.




Når det gjelder Høyre og Fremskrittspartiet, har de alltid hatt mer penger til forsvar, og vi var vel klar over at de kunne gå noe høyere, selv om vi i Arbeiderpartiet er dypt uenig i noen av de sakene de har prioritert. 




Senterpartiet og Kristelig Folkeparti har jeg derimot ikke forståelse for. De har presentert et opplegg hvor de legger opp til en drift som er mye høyere enn Regjeringens forslag. Dette skulle de dekke inn ved å kutte enda mer i personell i den øverste ledelse, redusere en del investeringer og foreløpig selge en del bygninger. Men dette går ikke i hop, ifølge våre beregninger. Jeg har ingen høyere økonomisk utdannelse, men selv jeg har lært at en ikke finansierer drift ved å selge eiendommer og få en engangssum. Sentrumspartiene er med på alle påplussingene, men har ikke fått flertall for forslagene sine om reduksjoner, fordi ingen av oss helt har forstått dem. 




For å få den forutsigbarhet som vi så sårt trenger, har vi lagt inn et forslag i dag hvor vi foreslår at planrammen for Forsvaret i årene 2002–2005 fastsettes til 114 milliarder kr. Vi håper å få støtte, men jeg har også registrert at det har kommet to andre forslag.




Med dette tar jeg opp de mindretallsforslag som Arbeiderpartiet har fremmet i innstillingen, og de som ligger utdelt i salen.




 Grethe Fossli har tatt opp de forslag hun refererte til.




Det blir replikkordskifte.




 Regjeringen har i proposisjonen tatt utgangspunkt i dagens ordinære forsvarsrammer og lagt til om lag 1,4 milliarder kr årlig til internasjonale operasjoner og så summert dette i sitt forslag til en årlig ramme på 28 milliarder kr for kommende planperiode. Regjeringen foreslår med andre ord at den foreslåtte ramme på 28 milliarder kr skal inkludere internasjonale operasjoner.




I komiteinnstillingen står Arbeiderpartiet inne med en særmerknad som mildest talt virker både uklar og selvmotsigende. Først forutsetter arbeiderpartifraksjonen at prinsippet om tilleggsfinansiering skal videreføres for internasjonale operasjoner. Så konstaterer de at Regjeringen for perioden 2002–2005 inkluderer utgifter til internasjonale operasjoner innenfor rammen, og så konkluderer Arbeiderpartiet med at







«dersom utgiftene til internasjonale operasjoner i omstillingsperioden på signifikant vis overstiger det nivå Regjeringen og Stortinget har lagt til grunn, så må bevilgningene økes deretter».




Kan representanten Fossli nå avklare om utgifter til internasjonale operasjoner på 1,4 milliarder kr årlig er inkludert i Arbeiderpartiets forslag om en planramme på 114 milliarder kr for fireårsperioden?




Og så et lite spørsmål til, da det er naturlig å spørre også Arbeiderpartiet om verneplikten, og om Arbeiderpartiet nå går bort fra prinsippet om allmenn verneplikt når avtjening av verneplikten i realiteten kommer godt under 50 pst. Er Arbeiderpartiet enig med Regjeringen, som i proposisjonen sier at de vernepliktige ikke vil ha «noe krav på å tjenestegjøre selv om vedkommende er skikket»?




 Jeg er nødt til å gå litt tilbake i historien.




I den forrige langtidsmeldingen for Forsvaret, som ble fremlagt av regjeringen Bondevik, var også internasjonale styrker og finansieringen av disse omtalt. I Innst. S. nr. 245 for 1997-98, som er innstillingen til denne langtidsmeldingen, står det følgende:







«Meldingen legger til grunn at forsvarsplanlegging innrettes mot en reell nullvekst i de to første årene av kommende fireårs periode og med 0,5 pst. årlig, reell vekst i de to siste årene. De faktiske bevilgninger blir fastsatt som en del av den årlige budsjettprosessen, innenfor en samlet budsjettprioritering hvor ulike hensyn må vektlegges. Meldingen legger opp til at merutgifter ved bruk av militære kapasiteter i internasjonale fredsoperasjoner finansieres i tillegg til, eller som en ytterligere økning av, forsvarsbudsjettet.»




Så går jeg over til Innst. S. nr. 152 for 1999-2000 til St.meld. nr. 38 for 1998-99 om deltakelse i internasjonale styrker, en melding som også ble fremlagt av regjeringen Bondevik. I innstillingen står det om finansiering:







«I Innst. S. nr. 245 (1997-1998) ga Stortinget sin tilslutning til prinsippet om at deltakelse i internasjonale militære operasjoner skal tilleggsbevilges utenfor den ordinære forsvarsrammen. Grunnlaget for at Regjeringen anbefalte dette prinsippet er at disse utgiftene er vanskelige å forutse, og dermed også vanskelige å planlegge for. Prinsippet innebærer at utgifter som er knyttet til å opprettholde en struktur for deltakelse i internasjonale militære operasjoner dekkes innenfor forsvarsrammen, mens utgifter knyttet til spesifikke forberedelser for og driften av de konkrete operasjoner dekkes utenfor rammen.»




Begge disse stortingsmeldingene var fremlagt av regjeringen Bondevik. Det siste sitatet var et sitat fra stortingsmeldingen som var tatt inn i innstillingen, og dette sluttet alle partier seg enstemmig til.




 Utgangspunktet for Forsvarsstudien og for utredningen har vært at forsvarssjefen i stedet for å basere seg på hva Norge trenger av forsvar ut fra en sikkerhetspolitisk og strategisk analyse, har utredet hva slags forsvar han vil prioritere innenfor de rammene han har vært vant til at Arbeiderpartiet har vært villig til å bevilge. Utgangspunktet har etter vår mening vært feil. 




Vi er i en situasjon hvor Forsvaret er i en alvorlig ubalanse, og det er to elementer som har bidratt til denne ubalansen. Det ene er fordyringer og mangelen på en del organisatoriske endringer, men det andre er at flertallet på Stortinget aldri har vært villig til å finansiere den strukturen de faktisk har ønsket. Derfor er dagens situasjon ganske alvorlig. Fordi Stortinget har valgt å si at utgangspunktet ikke er en budsjettramme, men hva Norge trenger av forsvar, kommer flertallet her i dag til å vedta en struktur som faktisk inneholder mer enn det forsvarssjefen har sagt han vil bruke – ca. 25 milliarder kr pr. år – og mer enn det Regjeringen har lagt opp til.




Og da er mitt spørsmål til Arbeiderpartiet: Vil Arbeiderpartiet basere seg på hva flertallet faktisk vedtar i dag, og bidra til at vi i fremtiden ikke får en alvorlig ubalanse som gjør at forsvaret vårt blir dårligere og dårligere for hvert år? Når flertallet mener at vi trenger en større krigsstruktur enn det Arbeiderpartiet ønsker, vil da Arbeiderpartiet innse at de i fremtiden også må være med på å bevilge til den strukturen? Hvis ikke, vil vi være i en situasjon hvor Arbeiderpartiet kommer til å bidra til å uthule hele forsvarsevnen vår i årene fremover. Det er testen på om det Fossli sa, er riktig, nemlig at Forsvaret faktisk er viktig også for Arbeiderpartiet.




 Det er riktig som representanten Erna Solberg sier, at vi har vært i en ubalanse. Det er delvis Stortingets feil, men det er også delvis Forsvarets feil. Vi skal være med på å ta på oss ansvaret for den ubalansen. Men samtidig har jeg ikke lyst til å være med på den kritikken av forsvarssjefen som en del kommer med, fordi det forsvarssjefen har gjort, er nettopp å ta affære i forhold til det han har vært vant til fra Stortinget, nemlig at vi gjennom behandlingen av langtidsmeldingene har gått inn for et forsvar som vi senere ikke har finansiert opp.




Hvordan Arbeiderpartiet eventuelt vil følge opp de vedtak som fattes i dag, vil vi jo måtte på se på i forbindelse med behandlingen bl.a. av de forslagene som er lagt ut på bordet i dag. Men det er klart at en regjering må forholde seg til et flertall i Stortinget, og så får vi i neste omgang komme tilbake til dette i budsjettbehandlingene. Vårt forslag går jo fra budsjettåret 2002.




 Fra regjeringspartiets side har forutsigbarhet, sikkerhet og finansiering av Forsvaret vært en gjennomgangsmelodi, og i Fremskrittspartiets har vi sagt at det er vel og bra, men stabilitet på lavt nivå er ikke særlig imponerende, og det kan være veldig farlig når det gjelder Forsvaret.




Når det gjelder forutsigbarhet, har altså Arbeiderpartiet nå snudd i forhold til det prinsipp som representanten Fossli ganske riktig tok opp i sin replikkrunde med Kristelig Folkeparti. Det var altså en samlet komite som den gangen gikk inn for tilleggsfinansiering, nettopp fordi det var uforutsigbart og usikkert. De enkelte partier har så i tur og orden hoppet vekk fra det prinsippet, og så fører man internasjonale operasjoner inn innenfor rammen med et snittall på 1,4 milliarder kr pr. år. Men hvis nå dette skulle bli la meg si 1,8-2 milliarder kr, vil man da være med på å tilleggsfinansiere? Er det en dramatisk utvikling? Her har Arbeiderpartiet et ansvar og har altså mistet troverdighet når man ikke er villig til å håndheve et prinsipp mer enn et års tid av gangen. Kan representanten Fossli forsikre om at dette er med på å skape usikkerhet? Eller mener hun at det er sikkerhet i den type budsjettering?




Så har Arbeiderpartiet sagt at fly er veldig viktig. Alle erkjenner på mange måter det. Men når det gjelder å forplikte dette nærmere, er det lengste Arbeiderpartiet kunne strekke seg til, å si at det «forberedes» i perioden. Fra Fremskrittspartiets side, og også fra Høyres side, har vi sagt: Vi erkjenner dette. Vi vet at vi må betale for det, men tar vi det innenfor rammen, da dreper man også alt annet over tid. Derfor ønsker vi å finansiere flyene utenfor rammen. Så kan vi diskutere grad av gjenkjøp, for det må vi, som mange har vært inne på, ha med i balansegangen. Kan Arbeiderpartiet nå gi et klarere signal om de ønsker å finansiere flyene utenfor rammen?




 Når det gjelder internasjonale styrker og finansiering av disse, synes jeg det er riktig det Regjeringen har gjort i proposisjonen, nemlig å vise hvor stort vårt engasjement i internasjonale styrker er på det nåværende tidspunkt, og hvor man regner at tersklene vil ligge. Men så har vi også sagt – og det har jeg svart på allerede – at dersom engasjementet skulle øke, vil vi måtte være med på en tilleggsfinansiering. I tillegg til det vet vi at det nå foregår et utvalgsarbeid i Forsvaret for å redusere utgiftene i forbindelse med internasjonale styrker, og jeg tror det arbeidet er viktig. Samtidig vil jeg understreke at det ikke må gå ut over sikkerheten til de soldatene vi sender utenlands.




Når det gjelder flyene, har vi i merknads form sagt, som representanten Røsjorde riktig sier, at vi skal bestemme oss i perioden. Vi skal ikke ha nye fly før i tiden 2012-2015 – det er mange år til – og vi har også sagt at vi skal vurdere hvordan finansieringen skal foregå, og om den skal foregå innenfor eller utenfor rammen. Vi har ennå ikke bestemt oss for hva slags fly vi skal ha; det er litt avhengig av prosessen videre i år, og vi er ikke rede til å avklare hvordan finansieringen skal foregå, før vi vet hva slags avtaler vi eventuelt vil få.




 Også jeg vil holde meg til spørsmål om økonomi, og først til hva som skal finansieres innenfor og hva som eventuelt skal finansieres utenfor rammen. Jeg synes det svaret som representanten Stråtveit fikk, var temmelig svevende, mer en historiebeskrivelse enn et svar. Det ble noe bedre nå etter svaret gitt til Røsjorde, men jeg føler likevel behov for å følge dette ytterligere opp. 




Det er vitterlig slik at Regjeringen i St. prp. nr. 45 har foreslått at alle forsvarsutgifter, herunder til internasjonale operasjoner, utgifter til fregatter osv., skal finansieres innenfor én ramme. Skal jeg da oppfatte representanten Fosslis svar til Stråtveit slik at Arbeiderpartiet går imot Regjeringens opplegg i St. prp. nr. 45, eller støtter de Regjeringen? 




Så til de øvrige spørsmål omkring økonomi. Sentrumspartienes omfattende utredning om et alternativ til Regjeringens opplegg om vårt framtidige forsvar, er søkt ufarliggjort ved kjente hersketeknikker som latterliggjøring osv. I dette tilfellet forsøker man også å så tvil om våre økonomiske beregninger. Det påstås at sentrums opplegg skal være underfinansiert. Det vil jeg avvise. Hadde våre viktigste kuttforslag innen f.eks. ledelsesstruktur, stabs- og støttefunksjoner og forslag til en billigere måte å skaffe til veie styrkene til internasjonale operasjoner på, blitt vedtatt, ville faktisk den strukturen som nå blir vedtatt, kunne vært finansiert innenfor en årlig ramme på om lag 28 milliarder kr. 




Når våre kutt nå ikke blir vedtatt, viser vi ansvar og øker den årlige rammen tilsvarende, altså med om lag 1 milliard kr. Arbeiderpartiet fremmer i dag forslag om en planramme for fireårsperioden på 114 milliarder kr, som er 2 milliarder kr mindre enn det sentrumspartiene foreslår. Jeg vil da spørre: Er de 114 milliarder kr i fireårsperioden, eller 28,5 milliarder kr pr. år, det som skal til for å dekke den strukturen som nå i dag faktisk vedtas, eller dekker det kun den struktur som Arbeiderpartiet selv har bidratt til flertall for?




 Ja, igjen til internasjonale operasjoner. De 1,4 milliarder kr i langtidsproposisjonen er innenfor de 28 milliarder kr. Men hvis det skulle dukke opp ekstraordinære kostnader, vil vi vurdere å ta disse utenfor rammen, som vi har vært med på og sagt tidligere gjennom gjentatte innstillinger. 




Når det gjelder troen på sentrumspartienes utredninger om de økonomiske forhold, innrømmer jeg ærlig at vi har hatt problemer med å forstå en del av utregningene. Som et eksempel har jeg lyst til å vise til forslaget fra sentrum om å beholde de maritime helikopterne på Bardufoss. Jeg har vært der oppe og sett, og jeg har forstått det engasjementet som er på Bardufoss. Men i sin utredning sier sentrum at for å beholde de maritime helikopterne på Bardufoss trengs det en investering på 200 mill. kr. I forbindelse med de tallene vi har fått fra Forsvarsdepartementet og fra Forsvaret, sies det at ved å beholde maritime helikoptre på Bardufoss, trengs det en investering på 600 mill. kr. Siden vi ikke vet hvem som har regnet ut de tallene sentrumspartiene sitter med, må altså vi forholde oss til Forsvaret og de tallene vi får fra Forsvarets overkommando, Forsvarsdepartementet og de kildene vi kjenner til. 




La meg starta med økonomi. Det vil bli fleirtal her i dag for ein auke på ca. 6,6 pst. av forsvarsbudsjettet. Det betyr at dette budsjettet er det budsjettet som får størst vekst innan alle område. Mitt spørsmål til representanten Fossli er då: Er det slik å forstå at Forsvaret er det viktigaste området? Synest altså Arbeidarpartiet at forslag knytte til vekst innan området barn og unge ikkje er naturleg, men at det bør vere Forsvaret som får mest pengar?




Punkt to: Eg synest det er positivt at Arbeidarpartiet og eit fleirtal går inn for å greia ut ein tredje kategori verneplikt. Det har SV jobba for lenge, så det vil eg gje honnør for at eit fleirtal, alle bortsett frå Framstegspartiet, går inn for. 




Det eg lurer på, er om det nå ikkje snart er på tide å gå inn og sjå på verneplikta si lengd. I går, då me diskuterte Mjøs-utvalet, diskuterte me å få ned utdanningsløpet på høgskulane. Kvifor skal ein ikkje nå gå inn og sjå på verneplikta i forhold til utdanningsløpet der, og vil Arbeidarpartiet støtta eit forslag om dette som SV har lagt fram i dag?




Til slutt dette med hovudkvarter. Slik eg forstår representanten Fossli, er det først og fremst NATO sine behov og NATO sitt nye konsept som gjer det naturleg å velja Jåttå. Det er altså ikkje fyrst og fremst dei nasjonale behov for miljø- og ressursovervaking, men NATO sitt nye konsept og NATO sine krav som gjer at ein vel Jåttå. Eg vil gjerne ha ein kommentar på den påstanden. 




Nei, det er ikke slik at Arbeiderpartiet prioriterer Forsvaret framfor barn og unge. Årsaken til at vi denne gangen har fått en langtidsproposisjon og ikke en langtidsmelding, er at Regjeringen har ønsket å ta et ordentlig grep for å få redusert de framtidige driftsutgiftene i Forsvaret. Men i den fireårsperioden vi går inn i, 2002–2005, må vi foreta en del investeringer med det framtidige mål å redusere driftsutgiftene: færre garnisoner, færre folk og mulighet til å drive et mer effektivt forsvar for en annen sum. Fireårsperioden som vi går inn i, 2002–2005, vil få store investeringer etter våre forslag. Men barn og unge står også høyt i Arbeiderpartiets politikk. 




Når det gjelder vernepliktens lengde, foreslår vi å redusere denne for heimevernssoldatene til fire måneder. De øvrige partiene ønsker altså en lengre verneplikt. Forsvarspolitisk utvalg hadde en større utredning om vernepliktens lengde. Vi var ikke beredt til å foreslå dette nå, men det er klart at det aller viktigste med verneplikten er for oss at en soldat som har avtjent verneplikten, skal kunne si til seg selv at nå har jeg brukt ett år av mitt liv på noe fornuftig, jeg har lært mye, og jeg er en god soldat etter at jeg er ferdig med å avtjene verneplikten. Det er vårt hovedmål, og jeg tror at for å beholde forsvarsviljen i dette landet må de som avtjener verneplikt, føle at de har gjort noe fornuftig.




Så til NATO og Jåttå. Hvorfor vi går inn for hovedkvarter på Jåttå, har jeg sagt mye om i mitt innlegg, men jeg har lyst til å trekke fram dette med erfaringene fra et samvirke mellom NATO-hovedkvarteret og det norske hovedkvarteret på Jåttå. Vi hadde aldri, tror jeg, fått ledelsen av KFOR i Kosovo nå uten de erfaringene som Skiaker hadde.




 Replikkordskiftet er omme.




Jeg konstaterer at representanten Fossli med sitt svar til Restad unnlot å svare på spørsmålet om Arbeiderpartiets forslag om en planramme på 114 milliarder kr for fire år – om dette dekker den strukturen som Arbeiderpartiet nå er med på å vedta. Jeg ber om at Arbeiderpartiet oppklarer dette senere i debatten.




Forsvarskomiteens innstilling viser at Regjeringen har lidd et kraftig nederlag når det gjelder omstillingplanen for Forsvaret. Regjeringens forslag om å bygge ned Heimevernets styrkestruktur er kontant avvist. Heimevernets mobiliseringsstyrke skal fortsatt være på 83 000 mann. Og regjeringen Stoltenbergs forslag om å fjerne missiltorpedobåtene helt fra Sjøforsvaret er også blankt avvist, så antallet fartøyer i Marinen vil bli markant høyere enn foreslått.




Det er en klar melding forsvarskomiteen med den foreliggende innstilling sender til Regjeringen. Proposisjonen om omstillingsplanen for Forsvaret var altfor dårlig. Det er den etter mitt syn på flere måter.




For det første: Den foreslåtte styrkestrukturen er for svak.




For det andre: Den allmenne verneplikten undergraves ved at prosenten som gjennomfører førstegangstjeneste, faller klart under halvparten.




For det tredje: Vektleggingen av tilstedeværelse i Nord-Norge er for svak.




For det fjerde: Regjeringen har ikke klart å innarbeide Sårbarhetsutvalgets innstilling i proposisjonen, så avklaringen av flere viktige spørsmål må utsettes. Dette har også gitt komiteen et dårlig beslutningsgrunnlag.




For det femte: Proposisjonen gir et dårlig beslutningsgrunnlag når det gjelder økonomiske konsekvenser. Den mangler vesentlige tallopplysninger, f.eks. om hvor stor dagens mobiliseringsstyrke i de ulike forsvarsgrener er.




Det var faktisk nødvendig å ty til almanakken fra Det kgl. Forsvarsdepartement for 2001 for å finne slike tall. I samme almanakk finner vi også en rekke organisasjonskart med kommandolinjer over de ulike avdelinger i Forsvaret. Det var også umulig å finne ut hvor mange som skal gis full førstegangstjeneste. Selv når vi fra sentrumspartiene stiller sentrale spørsmål halvannen måned før innstillingen avgis, bl.a. om økonomiske konsekvenser, får vi til svar at departementet dessverre ikke klarer å gi svar innen den tid komiteen har til å behandle saken.




Dette inngir ikke tillit. Derfor satte også sentrumspartiene i gang et større utredningsarbeid for å klarlegge hva som egentlig lå i Regjeringens omstillingsplan. Den inneholdt jo ikke engang et organisasjonskart over det framtidige Forsvaret som Regjeringen ønsket. Kristelig Folkeparti, Senterpartiet og Venstre la fram et helhetlig alternativ til omstillingsplanen for Forsvaret den 28. mai.




Etter hvert har vi fått gjennomslag for en rekke av våre forslag:










Raseringen av Heimevernet er slått tilbake. Heimevernet får beholde 83 000 soldater.







Nedbyggingen av verneplikten er dempet, og anslagsvis 1 000 flere HV-soldater vil gjennomgå førstegangstjeneste årlig. Det er en forbedring, men ikke bra nok etter vår mening.







De foreslåtte forsvarsdistriktene er vraket.







I pakt med sentrumspartienes forslag gis territorielt ansvar til dagens 18 HV-distrikter.







Som vi foreslo, blir det nå flertall for å styrke Hæren med en mobiliseringsbrigade i Trøndelag, Brigade 12.







Som vi krevde, er missiltorpedobåtene igjen på plass som strukturelement i Sjøforsvaret.







Vi har fått gjennomslag for bygging av nye MTB-er av Skjold-klassen.







Sentrumspartiene ønsket å styrke den militære tilstedeværelse i Nord-Norge. Det vil skje gjennom flere av de nevnte tiltak, og ved at sentrum har fått gjennomslag for sitt forslag om å flytte flyskolen til Bardufoss.







De stasjonære kystfort og mine- og torpedoanlegg – som det er investert flere milliarder kroner i gjennom de siste årene – blir ikke vraket, men beholdes i mobliseringsstatus. 







Det er også blitt flertall for å flytte Forsvarets lønnsadministrasjon ut av Oslo.




Dette er bare noen eksempler. Listen kunne forlenges. Det er uomtvistelig at sentrumspartienes alternativ har fått et betydelig gjennomslag og ført til vesentlige endringer i omstillingsplanen for Forsvaret. Og det var hyggelig å lese i Aftenposten i går følgende uttalelse fra forsvarssjef Sigurd Frisvold: 







«Samtidig tror jeg at retningen på det Forsvaret vi nå får i hovedsak er den riktige, sett ut fra dagens utfordringer og ressurser.»




Nesten alle endringene som nå vedtas, går i samme retning som de endringsforslag sentrumspartiene har lagt fram. Men omleggingen er for svak, og mye gjenstår før vi får det best mulige forsvar for pengene.




Det er særlig ett hovedområde hvor den prinsipielle striden står, og hvor Arbeiderpartiet og Fremskrittspartiet har gått sammen om dårlige løsninger. De går sammen om å svekke prinsippet om et folkeforsvar bygd på allmenn verneplikt og vil i stedet bygge mer på bruk av profesjonelle yrkessoldater – stående styrker.




Gjennom hele etterkrigstiden har Arbeiderpartiet stått for en klar tradisjon i forsvarspolitikken: Det norske forsvaret skal være et folkeforsvar, ikke et yrkesforsvar; vi skal bygge på den allmenne verneplikten. Nå har Arbeiderpartiet valgt å gå sammen med Fremskrittspartiet om et forslag som vil føre til at under halvparten av de vernepliktige ungdommer – ja, faktisk bare om lag 40 pst. – vil fullføre førstegangstjenesten.




De erkjenner det faktisk åpent i komiteinnstillingen. Komiteens flertall, medlemmene fra Arbeiderpartiet og Fremskrittspartiet, skriver følgende:







«Flertallet konstaterer at dette i de nærmeste årene vil gi en innkallingsprosent på omkring 50.»




Det de ikke skriver, er at med normalt frafall på ca. 13 pst. etter oppmøte vil det bety at bare rundt 40 pst. av de vernepliktige kommer til å fullføre førstegangstjenesten. Vi hørte at representanten Røsjorde i sitt hovedinnlegg tidligere i dag understreket at verneplikten står fast, og man kan da lure på hvordan det skal defineres heretter i Fremskrittspartiets terminologi, og hvordan det skal samsvare med det som står i Fremskrittspartiets program.




Denne undergravingen av den allmenne verneplikten skjer gjennom en allianse mellom Arbeiderpartiet og Fremskrittspartiet, og det er det grunn til å sette utropstegn ved. I agitasjonen fra Arbeiderpartiets ledende politikere hører vi stadig at en ikke-sosialistisk regjering vil bety farlig innflytelse for Fremskrittspartiet. Samtidig inngår Arbeiderpartiet i sak etter sak allianser med Fremskrittspartiet og driver igjennom dårlige løsninger – mot sentrumspartienes stemmer. Det er denne Arbeiderpartiet-Fremskrittspartiet-alliansen som nå trumfer igjennom at verneplikten bare skal gjennomføres av et mindretall, og at det samtidig skal bli flere profesjonelle yrkesmilitære. Likevel vil Kristelig Folkeparti legge vekt på at vi tross alt har oppnådd vesentlige forbedringer.




Som en følge av den økte styrkestrukturen blir det nødvendig å opprettholde aktivitet ved flere moer og forlegninger som Regjeringen ville nedlegge. For Hærens og Heimevernets del gjelder det Heistadmoen, Haslemoen, Dombås og kanskje Kongsvinger, samt fire ekstra HV-distriktsstaber rundt i landet. Innen Sjøforsvaret noterer vi at både Olavsvern og Karljohansvern videreføres, stikk i strid med Regjeringens forslag. 




Når det gjelder Forsvarets økonomiske ramme, må jeg konstatere at ingen godtar Regjeringens ramme på 28 milliarder kr. Arbeiderpartiet plusser på vel en halv milliard i året. Det gir neppe inndekning av de ekstra investeringer og aktiviteter de har gått med på i innstillingen, men det får vi muligens høre senere. Og det er ikke nok til å finansiere den strukturen som nå blir vedtatt, uten at de godtar flere av sentrumspartienes innsparingstiltak.




Kristelig Folkeparti foreslår at Forsvarets årlige ramme skal utgjøre om lag 29 milliarder kr. Dette står vi sammen om i sentrum. Dessuten vil vi skaffe inndekning gjennom å foreslå ytterligere slanking av strategisk ledelse og Forsvarets logistikkorganisasjon, FLO. Videre vil sentrum ha en billigere organisasjonsform for Hærens innsatsstyrke, med en mindre kjerne stående styrker og langt flere vernepliktige på kontrakt. I tillegg gir andre lokaliseringsgrep også investeringsbesparelser. Gjennom høyere ramme og en rekke kostnadsreduserende tiltak får sentrum årlig over 1 milliard kr mer enn Arbeiderpartiet til å finansiere den økte styrkestrukturen og til å kjøre flere vernepliktige gjennom førstegangstjenesten.




Høyre og Fremskrittspartiet lover også mer penger, men uten å kreve samme slanking av byråkratiet som sentrum. Jeg har med interesse notert meg at Fremskrittspartiet slanker det topptunge forsvarsbyråkratiet minst, og da selvsagt bevilger mest.




Da forsvarskomiteen var i Moskva, ble vi minnet om noen av problemene i det russiske forsvar for tiden, hvor man har 1,2 millioner offiserer, oberster og generaler som skal ha sin lønn og sine økonomiske goder, mens det var vanskelig å rekruttere ca. 60 000 soldater til tjeneste i Tsjetsjenia. Dette er jo illustrerende for problemene veldig mange steder. Og når det gjelder denne planen som president Putin fikk om å kutte ned de 1,2 millioner med 300 000, våget han tydeligvis ikke å skjære igjennom og gjennomføre dette. Men nå ser vi altså samme vegring hos Fremskrittspartiet og Arbeiderpartiet – man kan ikke ta de nødvendige kuttene. Etter mitt og Kristelig Folkepartis syn hadde det vært ønskelig med et bredt forlik som også kunne inkludere dette.




Partienes ulike syn kommer nå til uttrykk i de forskjellige forslag til planrammer for fireårsperioden. Sentrumspartienes forslag om 116 milliarder kr burde kunne være et samlende utgangspunkt. Hvis vi hadde fått til et forlik, så hadde det gitt de beste rammer for den krevende omstillingsprosessen som Forsvaret nå skal igjennom.




Fra sentrumspartienes side har vi vist vilje til å arbeide for et forlik. Vi har forsøksvis hatt sonderinger både med Arbeiderpartiet, Høyre og Fremskrittspartiet, men de har ikke ført fram. Vi har vel oppfattet at det har vært liten vilje til dette, særlig hos Arbeiderpartiet og Fremskrittspartiet, til tross for at man skriver i proposisjonen at man ønsker et bredt forlik. Vi må konstatere at størst sammenfall av synspunkter har vi i denne saken hatt mellom sentrumspartiene og Høyre.




Jeg nevnte at rekrutteringen til Heimevernet kanskje vil bedres med om lag 1 000 pr. år i forhold til Regjeringens rekordlave forslag. Likevel vil kapasiteten til å utdanne HV-personell i praksis bli for lav til at Forsvaret over tid kan opprettholde en mobiliseringsstyrke i HV på 83 000 mann med de utdanningsgarnisoner som Arbeiderpartiet og Fremskrittspartiet vil bruke til HV-utdanning, dvs. Værnes og deler av Heistadmoen og Garnisonen i Porsanger.




Det er verdt å merke seg at Arbeiderpartiet og Fremskrittspartiet ikke klarer å svare klart på hvor mange nye soldater som årlig må føres inn i rullene til Heimevernet om styrken over tid skal opprettholdes på dagens nivå, 83 000. Det allet er nemlig høyere enn det antall HV-soldater som alliansen Arbeiderpartiet-Fremskrittspartiet heretter vil kjøre gjennom førstegangstjenesten. Kort sagt mangler det indre sammenheng i deres løsning. For å utfordre stortingsflertallet til å ta Heimevernets styrkestruktur på alvor har Kristelig Folkeparti og Senterpartiet derfor fremmet følgende forslag:







«Stortinget ber Regjeringen legge opp til at om lag 4 200 vernepliktige gjennomfører førstegangstjenesten i Heimevernet hvert år.»




Det viktigste lokaliseringsspørsmålet i omstillingsplanen er dette: Hvor skal Forsvarets fellesoperative hovedkvarter ligge?




Sentrumspartiene og Fremskrittspartiet går inn for at det skal legges til Reitan ved Bodø. Her har vi et faglig godt begrunnet forslag om å legge en viktig offentlig virksomhet til Nord-Norge, der mange av de største utfordringene for landets forsvar har ligget og kommer til å ligge også i fremtiden. Forslaget har sterk støtte innad i Forsvaret. Vi har sett flere ekspertutredninger som har konkludert i retning av Reitan. Mange i Nord-Norge vil nok notere seg utfallet for å se om de skal sette et nytt kryss på den lange listen over muligheter som gikk tapt på grunn av alliansen Arbeiderpartiet og Høyre i denne saken.




Min kollega Anne Brit Stråtveit vil gå nærmere inn på Kristelig Folkepartis synspunkter når det gjelder Sjøforsvaret, og hun vil også utdype hvorfor vi mener Evjemoen skal bestå, og hvorfor samtlige av Forsvarets musikkkorps bør videreføres.




Kristelig Folkeparti, Høyre og Senterpartiet fremmer sammen forslag nr. 11 om å opprettholde Evjemoen. Dessuten fremmer Kristelig Folkeparti sammen med Senterpartiet 13 andre forslag, forslagene nr. 16–28. Jeg tar herved opp alle disse forslag. 




Jeg vil bare få lov til å nevne et par av de forslagene. Dessverre vil Arbeiderpartiet, Høyre og Fremskrittspartiet legge ned Kvenvikmoen i Alta. Vi er bekymret for at rekrutteringen av finnmarkinger til HVUB-utdanning nå vil svekkes, ikke minst gjelder det blant samene. Kristelig Folkeparti og Senterpartiet fremmer eget forslag om at HVUB-utdanning videreføres ved Kvenvikmoen. Det er forslag nr. 28, fra Kristelig Folkeparti og Senterpartiet. Kristelig Folkeparti og Senterpartiet fremmer også følgende forslag:







«Stortinget ber Regjeringen sørge for at spørsmålet om lokalisering av ARS i Sør-Norge utredes nærmere. En representant for hver av de tre aktuelle lokaliseringsstedene Kongsvinger, Mågerø og Gråkallen bør delta i utredningsgruppen.»




Dette er forslag nr. 25.




 Lars Rise har tatt opp de forslag han refererte til.




Det blir replikkordskifte.




 La meg først få anbefale at Lars Rise tar en grundigere titt på innstillingen, spesielt i forhold til Arbeiderpartiets forslag angående Karljohansvern, for der er det tydelig at han ikke har sett grundig nok etter.




Som Rise var inne på, har sentrumspartiene utarbeidet sitt eget alternative opplegg for Forsvaret, og i en pressemelding utsendt fra de samme partiene hevder de også at de har fått fullt gjennomslag for sitt alternative opplegg. Dette alternativet innebærer flere styrker, langt høyere utdanningsaktivitet, og at Forsvaret må drives på vesentlig flere plasser enn det som er foreslått i St.prp. nr. 45. Grove kostnadsberegninger indikerer en ubalanse på i beste fall 1,5 milliarder kr hvert år i de kommende åtte årene. Sammenlignet med St.prp. nr. 45 øker de samlede utgiftene ikke bare til investeringer i materiell, men også på driftssiden og til investeringer i eiendom, bygg og anlegg, slik at på lengre sikt er potensialet for ytterligere ubalanse vesentlig større. Og det er nettopp denne ubalansen som har ført Forsvaret opp i den situasjonen de er i i dag. 




Så mitt spørsmål til representanten Rise blir som følger: Er sentrumspartiene bekvemme med dette bidraget til ytterligere å forsterke den økonomiske ubalansen i Forsvaret?




 Sentrumspartiene sendte ut en pressemelding for å understreke at vi har fått gjennomslag når det gjelder krigsstrukturen, og vi ser at det har vært bred oppslutning om de forslagene som vi fremmet gjennom sentrumspartienes alternative utredning. 




Det var helt nødvendig å komme med en alternativ utredning, særlig når det gjelder kostnadsberegninger, for å finne ut hvordan vi kunne etablere en struktur og få mer forsvar for pengene – hvordan vi kunne styrke Forsvarets spisse ende – fordi vi så at proposisjonen ikke gikk langt nok når det gjaldt innsparingstiltak og vilje til å kutte i ledelsesstrukturer, selv om det fra Regjeringens side var annonsert slike tiltak på forhånd. 




Etter hvert som vi gikk gjennom materialet, så vi at det var grunnlag for å kutte betydelig mer enn det Regjeringen hadde lagt opp til. Problemet var at departementet var svært lite samarbeidsvillig når det gjaldt å gi oss de økonomiske størrelser som skulle gi grunnlaget for slike kutt og endringer. Det var oppsiktsvekkende at vi leverte spørsmål en og en halv måned før avgivelse som departementet svarte at de ikke var i stand til å svare på. Men to–tre dager før vi skulle legge fram vårt alternativ, kom det ganske mange svar på de tingene vi hadde spurt om. Dette gav muligheter for å kutte ytterligere i forhold til det proposisjonen hadde lagt opp til. Det gav også mulighet til en lang rekke av de tiltakene som vi ønsket, og som av Fremskrittspartiet ble karakterisert som … (presidenten klubber). 




Nå var jeg veldig lydig.




 Det var synd det der, men jeg går ut fra at vi får en anledning til å komme tilbake til saken og får utdypet hr. Rises avslutning litt nærmere.




 Presidenten er glad for militær orden.




 Ja, jeg skal ikke si noe.




Hr. Rise har hele tiden i sitt innlegg sagt: Vi har fått gjennomslag, vi har fått gjennomslag, vi har fått gjennomslag. Noen ganger kan man få gjennomslag på dårlig is! Det er meget farlig – særlig hvis vannet er dypere enn et par meter.




Jeg har bare lyst til å si til hr. Rise: Når noen har fått gjennomslag, kunne det jo tenkes at dette gjennomslaget i politisk sammenheng hadde å gjøre med at man faktisk var enig. Og da er det altså et flertall som har greid dette. Det er altså ikke en gedigen kreativitet av Kristelig Folkeparti, men det er rett og slett slik at andre har hatt samme tanke. Da er det rett og slett en solidaritet som gjør at man kommer fram til flertall. En viss ydmykhet i en slik sammenheng hadde antakelig ikke gjort noe.




Prisverdig nok har altså mellompartiene satt i gang et stort og jeg antar meget dyrt apparat for å regne – i årevis – på hvorledes man kan foreta innsparinger. Hvordan man finansierer det, har ikke jeg tenkt å spørre om. Man har sagt at mye av innsparingene skal skje ved å drifte billigere, og det er vel og bra det. Men så skal man selge en mengde eiendommer. Det er også vel og bra. Men poenget er at eiendomssalg kun kan skje én gang. Hva så med driften i det lange løp? Man kan altså ikke selge mer enn det Forsvaret har, for da blir det teltliv alle steder, og teltene har man stort sett solgt på forhånd.




Jeg har forstått at man skal selge Huseby. Hva så med Gardens kaserner? Hva er forholdet med anlegg knyttet til Huseby? Og hvor mange steiner skal selges på Akershus? Kan representanten Rise fortelle meg hvordan dette virker inn i forhold til å skaffe driftsmidler over tid?




 Dette gir meg jo en anledning til å vise fram sentrumspartienes alternativ. Jeg regner med at representanten Røsjorde har sett det. Det står på første side at dette ble fremlagt 28. mai, og de andre partiene har synliggjort sine alternativer først i innstillingen.




Det er veldig flott at man har tenkt tanker som er like i de fleste partier. Men det er forskjell på å tenke tanker og å synliggjøre dem i et dokument. Vi synes det har vært positivt at vi har fått bred enighet om veldig mange forslag, og jeg vil selvfølgelig gi honnør til representanten Røsjorde for både å ha tenkt tanker og også gitt uttrykk for dem, men det er ikke kommet noe dokument fra Fremskrittspartiet, og heller ikke fra Høyre. Så de andre partiene har synliggjort sine standpunkter i innstillingen.




Når det gjelder I, så er det der oppsummert en rekke punkter som ikke var med i Regjeringens forslag. Det gjelder mobiliseringsbrigade i Trøndelag, det gjelder 14 Hauk-klasse MTB-er, det gjelder Skjold-klasse MTB-er, det gjelder 9 kystfort, det gjelder 6 undervannsanlegg, og det gjelder også at Heimevernets struktur skal omfatte 83 000 soldater – for å nevne noe. Alt dette står i motstrid til det som Regjeringen foreslo i proposisjonen. Det er positivt at Arbeiderpartiet etter hvert har sluttet seg til mange av disse forslagene. Men det kan konstateres at det er svært mange forslag også fra Arbeiderpartiet som ikke har fått flertall i komiteen.




Når det gjelder finansieringen, har vi basert våre beregninger på tall fra departementet. Vi fikk tallene to–tre dager før denne planen ble framlagt. Og i den grad det er feil i denne planen, har de tallene forplantet seg fra Regjeringens opplegg.




 SV har ikkje høve til å blanda seg inn i den interne debatten i forsvarskomiteen, for me er ikkje medlem der. Men eg vil gjerne utfordra Kristeleg Folkeparti på kva ein prioriterer i Kristeleg Folkeparti.




I retorikken frå Bondevik, Rise og andre frå Kristeleg Folkeparti snakkar ein om at ein skal satsa på barn og unge, ein skal satsa på miljøet – blir det sagt. 




Seinast i går stemte Kristeleg Folkeparti mot eit forslag frå SV om å satsa 10 milliardar kr over ein 4 årsperiode på grunnskulen, ungdomstrinnet for å rusta opp. Kristeleg Folkeparti er i likskap med SV klar over at ungar går heim frå skulen fordi dei har vondt i hovudet og malinga ramlar ned av veggane, og dei forholda burde ein gjera noko med. Mitt utgangspunkt er då: Nå foreslår sentrumspartia å løyva 116 milliardar kr i planrammeperioden – ein vekst på 6,6 pst. Er det slik å forstå at den prosentvise auken også vil koma innanfor miljøbudsjett og skulebudsjett, eller er det faktisk slik at me her ser kva Kristeleg Folkeparti prioriterer?




Så har SV eit forslag som går på utgreiing av verneplikta. Eg er glad for at Kristeleg Folkeparti er med på å greia ut ein tredje kategori verneplikt. Men spørsmålet gjeld tenestetid – ikkje berre knytt til Heimevernet, som Arbeidarpartiet svarte på, men til verneplikta innanfor dei ulike kategoriane. Er det ikkje riktig at også Forsvaret går inn og ser på verneplikta si lengd på den same måten som ein gjer innanfor utdanningssektoren, der ein prøver å bli meir effektiv og prøver å få ned utdanningstida? Vil Kristeleg Folkeparti støtta SVs forslag om dette?




 Representanten Langeland spurte om hva som er Kristelig Folkepartis hovedprioriteringer, og det er nettopp folkeforsvaret og tilstedeværelse i nord. Jeg tror faktisk vi deler en del standpunkter med SV.




Når det gjelder miljøprofil, har vi gjentatt vårt syn når det gjelder Regionfelt Østlandet og det meningsløse i å bruke milliarder på utbygging av det skytefeltet, som etter vår mening er unødvendig. Og vi har også markert dette i innstillingen ved å be om en fullstendig oversikt over kostnadene knyttet til Regionfelt Østlandet.




Når det gjelder representanten Langelands spørsmål om våre prioriteringer for barn og unge, må vi si at vi har et forsvar i dette landet også for barna og de unge. Jeg har nettopp vært i Vietnam og sett hvordan et regime som muligens ligger nærmere det samfunnssyn representanten Langeland står for, behandler sine barn og unge. Det var ikke særlig lystelig. Vi har ikke så veldig lyst til å forandre vårt samfunn grunnleggende, og vi trenger et forsvar for å verne om den frihet som våre barn og unge nyter godt av.




Så vil jeg også si at vi har gått inn for at alle kostnader skal være innenfor rammen, fordi vi har tatt skarpt avstand fra det syn som Fremskrittspartiet og delvis også Høyre har gitt uttrykk for, at Forsvaret skal være et fredet område, slik at en struktur skal ligge fast uansett. Og her kan jeg dele representanten Langelands syn, at hvis man skulle gjøre tilsvarende for barn og unge eller for helsevesenet, kunne det vært vel så prisverdig som å gjøre det for Forsvaret. Vi synes det er galt å frede Forsvaret i forhold til andre sektorer – så der deler vi syn.




 Jeg har to lokale spørsmål, men de er allikevel av litt prinsipiell betydning. Det første gjelder Evjemoen. Kristelig Folkepartis parlamentariske leder og sentrums statsministerkandidat har gått i fakkeltog med 1 500 mennesker på Sørlandet og sagt at Evjemoen skal ha en militær aktivitet. Parlamentarisk leder Enoksen har også vært der og gitt et klart inntrykk av at Evjemoen skal bestå. 




Det som kunne ha reddet Evjemoen, var at dette heimevernsenteret, det såkalte heimevernskolesenteret, var blitt lagt til Evjemoen. Det er nemlig akkurat det som Evjemoen er skreddersydd for, for rekruttutdanning og for HVs USK-utdanning. Det var et av alternativene som arbeiderpartiregjeringen utredet i St.prp. nr. 45. Hvorfor gikk ikke Kristelig Folkeparti og sentrum inn for at dette HV-skolesenteret skulle legges til Evje, slik at Evjemoen kunne ha vært reddet? Det er veldig overraskende etter de klare uttalelsene. 




Det andre gjelder Garden. Garden skal fortsette, det er greit. Men Garden ønsker gjennomgående tjeneste, det er den eneste avdelingen i Hæren som ikke har gjennomgående tjeneste, og gjennomgående tjeneste er som prinsipp fornuftig. Det å la Garden være på Evjemoen, er en slags aktiv dødshjelp, er jeg redd for. Jeg tror ikke det på lang sikt gir Evjemoen noe løft å beholde Garden. Det er ganske kortsiktig. Derfor spør jeg representanten Rise fra Kristelig Folkeparti: Hvorfor tenkte dere ikke konstruktivt, og hvorfor stod dere ikke ved det dere lovte og det klare inntrykket som sitter igjen, at sentrum skulle redde Evjemoen?




 Jeg syns det var prisverdig å høre representanten Halvorsens engasjement for Evjemoen. Hvis det hadde vært litt mer av det samme engasjementet fra representanten Halvorsen tidligere, er det mulig at vi kunne ha fått til noe sammen. Nå kommer det kanskje litt for sent. 




Jeg må med respekt å melde si at det var Arbeiderpartiet og Regjeringen som foreslo å legge ned Evjemoen, så det er litt underlig at representanten Halvorsen nå angriper sentrum, som faktisk har kjempet for å bevare Evjemoen, og at vi nå får ansvaret for at Evjemoen nedlegges. Det er faktisk flertallet, bestående av Fremskrittspartiet og Arbeiderpartiet, som har ansvaret for dette. Angrep er jo det beste forsvar, og jeg forstår det behov som representanten Halvorsen har både for å hilse hjem og markere at han faktisk har forsøkt å bevare Evjemoen. 




Dette har vi sett veldig lite til. Vi har ikke sett et eneste forslag, og når det gjelder det som representanten Halvorsen nå sier, at HV skolesenteret burde ha ligget på Evjemoen, vil jeg spørre: Hvor er forslaget om dette fra representanten Halvorsen? Det har vi ikke sett. Det er tvert imot bare forslag om å legge ned Evjemoen. Vi har forslag i dagens innstilling om å bevare Evjemoen. Garden har jo vært der lenge og hatt det bra, og vi har også åpnet opp for annen aktivitet hvis det er ledig kapasitet. Det som Arbeiderpartiet har gjort, er jo å drive aktiv dødshjelp. De har nå gått inn for å fjerne landforsvaret på Sørlandet, mens vi vil opprettholde aktivitet og har kjempet for dette, men har ikke fått oppslutning på grunn av representanten Halvorsen og hans parti. Så jeg må si jeg stiller meg undrende til hele denne replikken. 




Men jeg vil i hvert fall oppfordre hr. Halvorsen til å stemme for vårt forslag om å bevare Evjemoen. Det er det full anledning til.




 Flere har ikke bedt om ordet til replikk.




 Fyrst ein liten replikk til representanten Rise om dette om å få gjennomslag. Når det t.d. gjeld MTB-ane, har Høgre stått heilt konsekvent for den saka heilt sidan den fyrste gongen var oppe i Stortinget, mens dei andre partia, inkludert Kristeleg Folkeparti, har hoppa av og på undervegs. Spørsmålet blir: De var med i starten, de var med i landinga, men kvar var de undervegs?




I siste nyttårstale sa Kong Harald m.a. følgjande om omstillingsprosessen i Forsvaret:







«Det er mitt håp at de forestående endringer vil sikre at vårt land fortsatt har et militært forsvar som ivaretar vår nasjonale trygghet, samtidig som vi yter vårt bidrag til internasjonal fred og sikkerhet.»




Den uroa som Kongen her gav uttrykk for, er representativ for ein flaum av spørsmål som me har fått frå heile landet etter at FS 2000 vart lagd fram. Vanlegvis bruker slike flaumar å gå på lokalisering. Denne gongen har det i vesentleg grad gått på grunn av frykt for at det norske forsvaret skulle bli altfor lite og svakt. Ein siterte general Fleischers berømte spørsmål til general Ruge på 1930-talet: 







«Dersom fienden angriper på flere steder, hvor vil du da sette inn din lille, men gode hær?»




For å halde fokus på det vesentlege delte komiteen arbeidet med proposisjonen i to trinn:










1. vurdering av Forsvarets oppgåver og av kva slags forsvar Noreg dermed treng







2. lokaliseringsspørsmåla




Eg må seia meg glad for at komiteen har lukkast i å gjennomføre dette, men det har vore uvanleg arbeidskrevjande, for FS 2000 var jo nærast ein stabsskulestudie og ikkje ein analyse av oppgåver og behov, og også proposisjonen er prega av dette.




Den grunnleggjande sikkerheitspolitiske faktoren for Noreg er vår plassering i den strategiske geografien. Historisk har det vore av interesse for stridande partar å kunna nytte basar på norsk jord i samband med kampen om sjørutene i Nord-Atlanteren eller for å hindre motstandaren i å gjera dette. I fyrste verdskrigen avskrekka eit sterkt norsk forsvar nokon frå å ta seg til rette. I den andre verdskrigen vart det i eit kappløp om å fylle det tomrommet som den norske nedrustinga på 1930-talet hadde skapt. Dette forholdet er framleis aktuelt. I tillegg har den russiske oppbygginga på Kola etter andre verdskrigen ført til at me like utanfor vår stuedør i nord har fått den eineste konsentrasjon av militær slagkraft som kan øydeleggje store delar av USA og Europa på svært kort tid. Etter oppløysinga av Sovjetunionen og utviklinga innan Russlands væpna styrkar og på grunn av den tek-nologiske utviklinga er den relative verdien av nordområda aukande for Russland.




Ein konflikt, same kvar i verda den oppstår, som utviklar eit aust/vest-perspektiv, vil på denne bakgrunnen umiddelbart føre til auka spenning og sensitivitet i nord. Dette vil kunna skje svært raskt. Dessutan er det i seinare år oppdaga verdifulle førekomstar av olje og gass i dei store havområda me har ansvaret for, i tillegg til dei rike fiskeførekomstane. At grense- og ansvarsforholda er uavklåra i desse områda, aukar risikoen for konfliktar og kriser, kriser som det vil kunna vera sterkt ynskjeleg at me handterte sjølve, med eigne ressursar. Den stadig meir pågåande haldninga frå russisk side i desse områda, som no også statssekretæren i Utanriksdepartementet omtalar i klare ordlag, forsterkar denne problematikken.




Heilt sidan Noreg slutta seg til FN-traktaten, har me vore forplikta til å delta i internasjonale operasjonar. Då NATO gjekk inn for å utvide engasjementet sitt til også å gjelde dette, auka vårt ansvar på dette området tilsvarande. Men det må aldri vera tvil om at Forsvarets primære oppgåve er forsvaret av Noreg. Vårt forsvar skal formast ut med dette for auga, og våre bidrag til internasjonale operasjonar bør primært bestå av element der me er dyktige ut frå ovannemnde prioritering.




Dette tilseier etter Høgre si meining følgjande oppgåver for det norske forsvaret:










ved sin styrke i alliansesamanheng å førebyggje militære anslag mot norsk territorium







dersom angrep likevel kjem, å kunna forsvare heile landet saman med våre allierte – i den fyrste fasen, og under mindre angrep, må me kunna stå imot åleine, dette er ein føresetnad for hjelp







handtere kriser i norske havområde med eigne ressursar







delta i internasjonale operasjonar







drive effektiv etterretning







hjelpe det sivile samfunnet




I nært samarbeid med fagmiljøa har Høgre kome fram til at ovannemnde oppgåver tilseier følgjande krigsstruktur:




For Hæren: Minimum fire brigadar. Dette oppnår me ved å vidareføre dagens Brig 12, som er utgangslokalisert i Trøndelag, og ved å byggje brigaden på Austlandet ut til full brigade. Brig 12 er i dag relativt godt utstyrt og hadde repetisjonsøving så seint som i 1999. Me legg til grunn at det ikkje er naudsynt med særleg nytt utstyr i perioden fram til 2005. Me er glade for at det er fleirtal for dette, også av omsyn til førehandslagringa.




For Sjøforsvaret: Dei svært aktuelle tilsyns- og krisehandteringsoppgåvene i våre store havområde tilseier m.a. eit heilt anna volum på marinen vår enn det som ligg i proposisjonen. Høgre vil i tillegg til proposisjonens framlegg vidareføre dei nyleg oppdaterte Hauk-klasse MTB-ane og innføre åtte av Skjold-klassen. Me er svært glade for at det no er fleirtal for å byggje i det minste seks stykk Skjold. Det er i denne samanhengen grunn til å minne om dei enorme verdiane som me håvar inn frå dei områda der desse båtane skal vera vakthundar i 30–40 år framover. Fregattkjøpet og MTB-ane kostar til saman berre ca. to månaders inntekt frå sokkelen og havet.




For Luftforsvaret: Det er svært viktig snarast å koma i gang med førebuingane til det heilt nødvendige kjøpet av nye jagarfly, til erstatning for F-16 etter 2012, og nye transportfly. Finansieringa her bør vera tilsvarande den som er for fregattane: heilt eller delvis utanfor budsjettet.




Når det gjeld Heimevernet, viser det seg at framlegget om ein reduksjon frå 83 000 til 60 000 er resultat av ein rein «tenk på eit tal»-operasjon. Det ligg inga vurdering av oppgåver og behov til grunn. Det er for dårleg. Me vil difor halde på dagens 83 000 i Heimevernet. Eventuelle endringar må koma som resultat av ei konkret vurdering. Dette kan bli aktuelt i samband med handsaminga av innstillinga frå Sårbarhetsutvalget. 




Eg er glad for at det i dag blir fleirtal for det meste av den strukturen som Høgre går inn for. Denne utforminga av krigsstrukturen er elles ei vidareføring og forsterking av framlegga i innstillinga frå Forsvarspolitisk utval. Det er òg i samsvar med dei signala komiteen har fått frå NATO, der det særleg vart peika på at Hæren etter framlegget vart for liten, og der det òg vart understreka at rike Noreg, som så gjerne vil ha hjelp i alle slags variantar, førehandslager, øvingar osv., burde yte meir til eige forsvar.




Den målestokken NATO brukar på forsvarsinnsatsen, er prosent av brutto nasjonalprodukt. Det kan me like eller ikkje, men me må berre ta til etterretning at det er slik. Minstekrava til søkjarlanda er 2 pst. av BNP. Noreg ligg i dag på 1,9 pst. Det er uhaldbart. Dersom me skal opp på 2 pst., må budsjettet bli på 29,5 milliardar kr. Det er eksakt den same summen som Regjeringa har kostnadsrekna den strukturen til som i dag blir vedteken. Dette burde passe godt. Difor har Høgre eit framlegg om at Stortinget legg til grunn ei ramme på 118 milliardar kr i den komande fireårsperioden, dvs. 29,5 x 4.




Den rasjonaliseringa av fredsdrifta som det er lagt opp til i proposisjonen, har Høgres fulle støtte, og me ser gjerne at ein går endå hardare til verks der det er rom for dette.




Me er òg glade for at ein i innstillinga går inn for å redusere standarden i Forsvarets bygg. Her må det òg gå an å spara pengar.




I løpet av 1990-talet har Stortinget vedteke to langtidsplanar for Forsvaret. Det har vore semje om strukturen, men berre Høgre og Framstegspartiet har følgt opp i dei årlege budsjetta. Dette er ei hovudårsak til den ubalansen og dei problema Forsvaret no slit med. I kvar einaste budsjettdebatt har eg peika på dette. Det er no uomgjengeleg nødvendig å gjera noko med det, elles vil Forsvaret snart liggje i den same grøfta att – berre på eit endå lågare nivå.




Det kviler eit særleg ansvar på sentrumspartia til å følgje opp den strukturen dei i dag er med på å skapa fleirtal for. Det som no trengst, er ei forpliktande avtale mellom partia om å følgje opp strukturen i dei årlege budsjetta i komande fireårsperiode. Stortinget vedtek budsjett år for år og kan ikkje forplikte seg utover det. Her er det partia som må på banen. Det kviler no eit historisk ansvar på desse for å gjeva Forsvaret stabile og føreseielege økonomiske rammer. Dagens vedtak burde vera eit godt utgangspunkt for ei slik langsiktig avtale. Dette er også den einaste måten å unngå feilinvesteringar på. Det burde vel til og med våre vener i Finansdepartementet vera opptekne av.




Eg syner elles til innstillinga og tek opp framlegga frå Høgre og frå Høgre og Framstegspartiet.




 Ingvald Godal har tatt de forslagene han refererte til.




Det blir replikkordskifte.




 Jeg har nå gjennom fire år lært Ingvald Godal å kjenne som en engasjert, språklig frodig og frittalende mann, til å stole på. Jeg har også gjennom fire år hørt fra Godal og Høyre, fra denne talerstol og alle andre talerstoler, om den såkalte doble ubalansen i Forsvaret, og at det først og fremst skyldes stortingsflertallet – og dermed Arbeiderpartiet og sentrum. Representanten har også gjentatt det her i dag. Det har ikke blitt bevilget noen penger inn i strukturen som er blitt vedtatt, har vært gjennomgangstonen.




Så har da representanten Godal og de som har ment det samme som han, egentlig fått gjennomslag, fordi Regjeringen legger fram denne saken med en invitasjon til et forlik for å få tilbake forutsigbarheten, gjennom fireårsperioden, som Forsvaret ville være veldig glad for å få. Og så får vi det ikke til! Jeg mener at et forlik mellom Arbeiderpartiet og Høyre ville gitt det beste forsvaret og den mest realistiske rammen, og jeg syns det er synd at Høyre nå har tatt mer hensyn, tror jeg, til gode galluper og til det forestående valget, enn til Forsvarets forutsigbarhet.




Har representanten Godal noen annen forklaring på hvorfor Høyre nå ikke ser det som så nødvendig som de har gjort helt til i dag, å sikre Forsvaret forutsigbare rammer?




Kjell Engebretsen hadde her overtatt presidentplassen.




 Me går inn for ein struktur, som eg gjorde greie for i stad, med MTB-ar, med eit heimevern på dagens nivå, og med den fjerde brigaden inne. Og det vil me betala for. Dersom me skulle kompromisse på eit lågare nivå enn dette, måtte det bety at me tok bort eit av desse elementa, t.d. Trønderbrigaden. Me har vore gjennom ei veldig grundig vurdering og utgreiing av dette saman med bl.a. Generalinspektøren for Hæren, og dokumentasjonen viser at det er eit knekkpunkt ved fire brigadar når det gjeld Hæren. Går me under det, rausar det på ein måte utfor. Me vil ikkje ha nok til å stanse det avgrensa angrepet som me må vera førebudde på kan koma i løpet av kort tid. Det vil ikkje vera nok til å syte for rekruttering til internasjonale operasjonar, og det vil bli svært vanskeleg å halde oppe kompetansen. 




Difor går me for dei fire brigadane, og difor går me for å finansiere dei. Eg skulle gjerne ha kompromissa med Arbeidarpartiet – det ville vore kjempefint å ha fått med alle saman – men dei ligg på eit for lågt nivå. Det Forsvaret dei går for, er for dårleg.




 Kristelig Folkeparti og Høyre står sammen på mange punkter i denne innstillingen. I fellesskap bidrar vi til å få vedtatt et mer solid forsvar enn det Regjeringen foreslo i omstillingsplanen. Vi styrker verneplikten i forhold til arbeiderpartiregjeringens forslag, og vi styrker den militære tilstedeværelsen i Nord-Norge, fordi det er der de største forsvarsmessige utfordringene ligger for det nasjonale forsvaret. Og det vil de gjøre i overskuelig fremtid.




En naturlig konsekvens av dette vil etter vår vurdering være at også Forsvarets fellesoperative hovedkvarter legges til Reitan ved Bodø, som har alle forutsetninger for å kunne fungere som nasjonalt hovedkvarter. En styrking av Nord-Norge vil naturlig medføre et fellesoperativt hovedkvarter i Bodø. Dessverre går Arbeiderpartiet og Høyre nå inn for å legge det fellesoperative hovedkvarteret til Jåttå. 




Stemmegivningen til enkeltrepresentanter kan bli avgjørende i voteringen. Jeg ber representanten Godal om å utdype sin begrunnelse for ikke å legge dette hovedkvarteret til Reitan, og Bodø.




Og så: I Høyres omtale av verneplikten forutsettes det at tjenestetiden skal utnyttes skikkelig. Sentrumspartiene har foreslått 100 effektive dager for førstegangstjeneste i Heimevernet. Ville ikke dette være en bedre løsning for Høyre enn bare å holde på en tjenestetid på seks måneder?




Så ønsker jeg også at Godal kan slå fast at Høyre ønsker en deltakelse på minst 50 pst. gjennomført førstegangstjeneste, og at Høyre vil holde på at antallet HV-soldater skal være 83 000. Da er det viktig for oss at det handler om dette.




 Når det gjeld spørsmålet om Reitan kontra Jåttå, er det gode argument for båe løysingane, og fleirtalet i Høgres gruppe har kome til at Jåttå er best.




Når det gjeld fyrstegongstenesta i Heimevernet, går me for seks månader, m.a. fordi seks månaders teneste vil kvalifisere for deltaking i internasjonale operasjonar. Det gjer ikkje fire månaders teneste. Mellompartia legg seg her på ein slags mellomvariant på 100 dagar, som eg eigentleg ikkje skjøner kor kjem frå, men det er sjølvsagt betre enn fire månader – det er vel ca. fem månader. Så me får sjå kva resultatet blir i kveld. Det beste ville jo vera om dei gjekk for seks månader, slik at me får ei fullverdig fyrstegongsteneste som kvalifiserer for deltaking i internasjonale operasjonar.




Når det gjeld verneplikta, synest eg det er uinteressant om det er 48, 50 eller 52 pst. Det viktige er, etter mitt syn – og det har me i Høgre stått på gjennom heile 1990-talet, tidlegare stod òg stortingsfleirtalet på det – at det skal vera likt for alle. Er ein kvalifisert, så skal ein kallast inn. Dersom me går bort frå likskapsprinsippet og legg den plikta berre på enkelte – Knut skal ut i 12 månader, Ola skal få sleppe, og dei er like vel utstyrte frå naturen si side – er det klart at det må kompenserast. Og då er me snart i ein situasjon der det må kompenserast på ein fullverdig måte, med full løn – i praksis er me oppe i dei same utgiftene som til eit profesjonelt forsvar. 




Så det er likskapsprinsippet som er det springande punktet her. Me står på likskapsprinsippet, og dersom det blir overtaligheit, går me for at ein står kortare i rullane, slik at me får bruke fleire. Men dersom overskotet blir for stort, må me greie ut alternative måtar.




 Jeg skjønner godt hvorfor representanten Godal vred seg unna representanten Stråtveits etterlysning av Høyres begrunnelse for valg av Jåttå som hovedkvarter. At det er flertall i Høyres gruppe for Jåttå, er jo ingen begrunnelse. Så dette var for enkelt. Jeg vil derfor forfølge det spørsmålet. Spørsmålet om lokaliseringen av fellesoperativt hovedkvarter er omfattet med stor interesse, naturlig nok, fordi Norge med sitt valg av hovedkvarter gir et viktig signal til omverdenen. Ved voteringen i kveld vil Høyre ha avgjørelsen i sin hånd.




Høyre ønsker i hovedsak samme krigsstruktur som sentrum. Det er gledelig. Høyre ønsker også, som vi, et langt større militært nærvær i nord enn det Regjeringen hadde lagt opp til. Når også Fremskrittspartiet går for det, blir det jo også vedtatt slik.




Det ville da være helt naturlig at Høyre, på samme måte som sentrum og Fremskrittspartiet, la fellesoperativt hovedkvarter til Reitan ved Bodø. Men av en eller annen mystisk grunn vil Høyre legge hovedkvarteret til Jåttå. Er ikke Høyre enig i at hovedkvarteret bør legges nærmest mulig det potensielle operasjonsområdet? For Godal er vel ikke uenig i at det er nettopp i nordområdene vi har den største risikoen for episoder, knyttet til uavklarte grenser mot Russland i gråsonen, Svalbardsonen, fiske, olje- og gassressursene mv.




Hva er egentlig Høyres begrunnelse for valg av Jåttå til hovedkvarter?




 Grunngjevinga til fleirtalet i Høgre for å gå for Jåttå har med nærleiken til NATO-hovudkvarteret å gjera, og dei fordelane som ligg i det. Det er det som har gjort at det har tippa i den retninga for fleirtalet.




Når det gjeld Reitan, er det sjølvsagt riktig som Restad seier, at hovudoppgåvene for det norske Forsvaret i ein krisesituasjon vil vera i nord, og at det er viktig å ha eit hovudkvarter der nord som er i nærleiken av miljøet og kan handtere dette på ein best mogleg måte. Difor er eg fornøgd med, når hovudkvarteret blir på Jåttå, at me har fått den løysinga for Reitan som Regjeringa går inn for, og den støttar me.




 Det er ikke uten videre lett å komme med en replikk til Høyre. Dette har jo fra Høyres og Fremskrittspartiets side vært mer eller mindre et parløp, hvor man har vært bundet sammen hele veien. Det har ikke vært lett å slite seg løs for noen, har jeg inntrykk av – jeg vet ikke hva sånt kan komme av.




Men på ett område er det åpenbart at Høyre nå har tatt en ny kurs og blitt ledet ut muligens i en hengemyr av andre partier som står noe lenger til venstre. Det dreier seg om den såkalte tredje kategori tjeneste. Jeg husker forhåpentligvis ikke feil når jeg sier at Høyre gikk sterkt imot bruk av begrepet «sivil verneplikt», på samme måte som Fremskrittspartiet gjorde det. Og både Høyre og Fremskrittspartiet har vært opptatt av at de som gjør verneplikten, skal ha honnør for det, og vi skal ikke straffe noen som ikke har gjort tjeneste.




Høyre og Fremskrittspartiet står sammen om et forslag som lyder som så:







«Stortinget ber Regjeringen utrede og fremme forslag om statusheving for vernepliktige, der bl.a. studiepoeng, sluttvederlag og skattefritaksmodellen inngår som virkemidler.»




Med andre ord: et klart ønske om å belønne, og belønne skikkelig, slik at man får kompensert for det året man gjør tjeneste for samfunnet for øvrig.




Men så har altså representanten Godal kastet seg inn i den såkalte tredje kategori og vil ha utredet det som kom som et resultat av Forsvarspolitisk utvalg: en tredje kategori verneplikt. Etter Fremskrittspartiets mening dreier dette seg bare om en avart av siviltjeneste, og jeg vil gjerne spørre hr. Godal: Mener han at dette i så fall vil være en klar erstatning for verneplikt? Og hvorfor i all verden kan man ikke klart ta prinsipielle standpunkter med en gang, istedenfor å la seg dra med i en malstrøm som bare ender ut i ulykka?




 Når me går inn for å få utgreidd dette, er det fordi me vil bevara eit vernepliktsbasert forsvar. Verneplikta har den fordelen at ein får tak i den beste ungdommen, og ein får behalde skikkeleg sterke band mellom Forsvaret og folket. Men føresetnaden er, som eg var inne på i eit svar på ein tidlegare replikk, at ein kan behandle folk med rimeleg grad av likskap. For å få det til når ungdomskulla blir så mykje større enn det Forsvaret treng, sjølv om ein tek med at ein har ein trena reserve og utdannar for det, kan det vera ein fordel dersom ein kan finne andre måtar å bruke dei på, særleg for det som har med tryggleik å gjera. Når me skal behandle Sårbarhetsutvalget si innstilling til hausten, kan det bli aktuelt å finne oppgåver der det er naturleg å bruke slike. Dette vil ha med landets tryggleik å gjera i ei litt utvida tyding.




Me har ikkje tatt stilling til noko, men me vil utgreie det, for eg er overbevist om at den linja som Arbeidarpartiet og Framstegspartiet no står for, nødvendigvis vil føre oss inn i eit profesjonelt forsvar, som vil bli veldig lite og veldig dyrt, og me vil miste alle dei fordelane som me har med eit vernepliktsforsvar. Ein har jo gått over til eit profesjonelt forsvar nedover i Europa, og der viser det seg at ein får relativt bra rekruttering til offisersstanden, men til dei meinige får ein – for å sitere ein eller annan – stort sett slike som ramlar ut av kneipene i Marseille. Ei slik utvikling er ikkje me for. Me vil behalde dei beste i Forsvaret, og derfor vil me utgreie dette for å kunna halde ved lag likskapsprinsippet.




 Det er et gledelig faktum at Kristelig Folkeparti, Senterpartiet, Venstre og Høyre står sammen om svært mye, ikke minst – som i den markerte avslutningen Godal nå hadde – om å sikre et forsvar forankret i folket og ikke basert på den norske varianten av kneipene i Marseille.




Jeg vil på basis av dette fellesskapet stille to oppklarende spørsmål til representanten Godal. Jeg skal ikke ta opp lokaliseringen Reitan/Jåttå, men jeg antar at representanten Godal er enig med meg i at det ville være svært uheldig hvis det norske forsvaret i fremtiden skulle få en øverstkommanderende som ikke vet hva det vil si å være i Nord-Norge. Så på hvilken måte vil representanten Godal på vegne av Høyre, gitt Høyres standpunkt, sørge for at vi får offiserer som har en annen rekrutteringsrute enn Garden–Kosovo–Jåttå, slik at også Nord-Norge inkluderes som en fast bestanddel i den forsvarspolitiske kompetanse? Det er det ene.




Det andre er: Nettopp med det standpunkt som representanten Godal gav uttrykk for, vil jeg gjerne at han utdyper det standpunkt som jeg oppfatter at Høyre og sentrumspartiene har når det gjelder innsatsstyrken FIST-H, hvor vi ønsker å bruke flere vernepliktige nettopp for ikke å ende i den situasjon at vi sniker oss inn i et yrkesforsvar. 




Jeg vil også avslutningsvis ta for gitt at når man først skal ha det syn på verneplikt som Høyre har gitt uttrykk for, må man også på et rett tidspunkt levere en styrke til Heimevernet som gjør at vi ikke har et heimevern på 83 000 mann hvor en må stå i rullene i 30 år – altså med andre ord, en må produsere noen som kan stå der i 20 år, gitt normale frafallsprosenter. Jeg tar det for gitt at Høyre bl.a. på basis av Sårbarhetsutvalgets innstilling, som den sittende regjering ikke har tatt med i proposisjonen, vil komme til en slik konklusjon.




 Når det gjeld det med å sørgje for at forsvarssjefen her i landet i framtida skal vera kjend med nordområda, gjer ein det ganske enkelt ved å legge det opp slik at det å vera sjef i nord, det å tenestegjera i nord, som er det viktigaste området for oss, er svært meritterande, slik at det nærmast blir utenkeleg at ein kan bli sjef utan at ein har gjort skikkeleg teneste der oppe.




Når det gjeld innsatsstyrken og verneplikt, gjekk Framstegspartiet og Høgre i samband med St.meld. nr. 38 for 1998-99, som me behandla for eit år sidan, inn for ei meir forsiktig linje enn fleirtalet gjorde, fordi me var redde for at det fleirtalet, Arbeidarpartiet og mellompartia, la seg på, ville bli ein gaukunge som sparka for mykje av det andre ut. Det har me sett heldt stikk, slik at det no er i ferd med å bli justert. Me gjekk den gongen inn for at me i fyrste omgang skulle setta oss i stand til å kunna oppfylle dei forpliktingane som me har overfor NATO i samband med IRF osv., og så bygge styrken ut gradvis i samsvar med dei årlege budsjetta, og i samsvar med økonomi og behov. I dag står me på det same. Me vil primært oppfylle våre forpliktingar overfor NATO, og så deltar me utover det i den grad me finn at me har råd. 




Så til det med profesjonelle: Me må ha noko profesjonelt, men me vil avgrense det til det som er nødvendig for at me kan tilfredsstille NATOs krav.




Når det gjeld kor lenge ein skal stå i rullane i Heimevernet, seier me ingenting om det i innstillinga, og me er fleksible der. Men dei må jo vera rimeleg unge, så nokre og tjue år bør vera det normale.




 Replikkordskiftet er avsluttet.




 Regjeringen går i dag på et nederlag så stort at den – i en mer normal situasjon – burde ha vurdert sin stilling. Stortinget vil i kveld vedta en krigsstruktur for Forsvaret som avviker sterkt fra Regjeringens opplegg. Det er nødvendig for å få et tilstrekkelig og troverdig forsvar.




De største endringene består i styrking av landforsvaret ved at:










Trønderbrigaden videreføres







Heimevernet skal fortsatt bestå av om lag 83 000 personell







alle 18 HV-distrikter blir opprettholdt og gis territorielt ansvar




Sjøforsvaret styrkes ved at:










MTB-våpenet videreføres som et strukturelement i Sjøforsvaret, i første omgang med 14 oppgraderte båter av Hauk-klassen og deretter ved at disse gradvis erstattes med seks båter av den nye Skjold-klassen







tre oppgraderte landgangsfartøyer beholdes med ett mannskap







KNM «Tyr» fortsetter i strukturen







ni kystfort og seks undervannsanlegg beholdes i såkalt møllpose, altså slik at de relativt raskt kan tas i bruk ved behov




Sentrumspartiene har lagt ned mye arbeid i utredning og utarbeidelse av et alternativ til Regjeringens opplegg. Med utgangspunkt i den sikkerhetspolitiske situasjonen har vi foreslått en ny krigsstruktur, som i all hovedsak i kveld blir vedtatt.




Vi legger stor vekt på at Forsvaret må bygges på allmenn verneplikt. Kun slik kan Forsvaret forankres i folket og forsvarsviljen bevares. Vi ønsker dessuten et langt større militært nærvær i nordområdene enn det Regjeringen hadde lagt opp til. Dette har vært retningsgivende for sentrumspartienes alternative opplegg for framtidens forsvar.




I proposisjonen gis det en god beskrivelse av den sikkerhetspolitiske situasjonen og trusselbildet nå – om lag ti år etter Sovjetunionens oppløsning, Berlinmurens fall og slutten på den kalde krigen. Problemet er bare at Regjeringen ikke har tatt konsekvensen av sin egen analyse og vurdering.




En massiv invasjon fra øst synes ikke sannsynlig de nærmeste årene. Likevel er det for blåøyd å tro at vi nå kan basere oss på varig «fred i vår tid». Usikkerhet om utviklingen i Russland på litt sikt gjør det nødvendig med et føre var-prinsipp også her.




Risikobildet viser at vi – spesielt i nordområdene – kan bli utsatt for episoder, særlig knyttet til hav- og kystområdene. Der har Norge omstridte havområder og uavklarte grenselinjer mot Russland i den såkalte gråsonen. Vi kan oppleve episoder i vernesonen rundt Svalbard, eller knyttet til fiskeressursene mer generelt. Også våre rike olje- og gassforekomster på sokkelen kan gi opphav til konflikter. Nordområdene er sårbare for forurensning, f.eks. fra russiske rustholker som transporterer farlig avfall langs vår kyst – bare for å nevne noen utfordringer vi kan stå overfor. Mulige episoder i nevnte område må Norge være forberedt på å kunne håndtere med egne enheter – i alle fall i første omgang.




Utfordringen omkring kriser og krisehåndtering innebærer grunnleggende problemstillinger. I første omgang er det snakk om evnen til kriseavverging kontra krisehåndtering, noe som betinger permanent tilstedeværelse i det potensielle nasjonale kriseområdet. Derfor er det nærmest uforståelig at Regjeringen la opp til en så omfattende reduksjon i Sjøforsvaret at vårt nærvær i de aktuelle områdene ville blitt redusert til et uforsvarlig minimum.




På begynnelsen av 1990-tallet hadde Sjøforsvaret om lag 90 fartøyer. Nå er vi nede i ca. 50, og for framtiden mente Regjeringen at vi burde klare oss med vel 20 fartøyer. I tillegg skulle 15 gjenværende kystfort legges ned.




Heldigvis har stortingsflertallet tatt sitt ansvar og satt skapet på plass. Vi har sørget for et sjøforsvar med betydelig større kapasitet og med mulighet for suverenitetshevdelse og fortsatt synlig tilstedeværelse i våre havområder.




Jeg vil senere i innlegget komme tilbake til spørsmålet om hvor det nasjonale hovedkvarteret bør lokaliseres.




Som nevnt vil sentrumspartiene basere Forsvaret på allmenn verneplikt. Vi føler at man nå står ved et avgjørende veiskille: Skal vi i Norge ha allmenn verneplikt, eller skal vi ikke ha det?




Hvis man ved denne anledning ikke stadfester prinsippet om allmenn verneplikt, men blir med på den sklidningen Regjeringen legger opp til, vil verneplikten og dermed folkeforsvaret fort være undergravd. Man vil i så fall bevege seg i retning av et profesjonalisert forsvar. Det vil etter min mening være et stort tap for Norge og vil raskt medføre at vi taper forsvarsevne og utholdenhet i tilfelle en krig.




For å avverge denne uthulingen av vernepliktsforsvaret bør det settes en nedre grense for hvilken andel av de mannlige årskullene som må gjennomføre førstegangstjenesten. Grensen bør etter vår mening gå ved 50 pst. Regjeringens opplegg ville medført at denne andelen kom under 40 pst. – når årskullene stiger til sitt maksimum fram mot 2010. 




I dag er årskullene av unge menn på knapt 27 000. Innen 2010 vil antallet være kommet opp i om lag 32 500. Da bør altså vel 16 000 gjennomføre førstegangstjenesten. Siden det er et betydelig frafall under førstegangstjenesten, særlig ved og like etter innrykk, bør om lag 19 000 innkalles til tjeneste.




For å skaffe plass til så mange rekrutter blir det behov for noen flere leirer enn etter Regjeringens opplegg. Konkret vil stortingsflertallet videreføre Heistadmoen, Haslemoen, Dombås og sannsynligvis Kongsvinger av de mange leirene som Regjeringen vil legge ned. I sentrumspartienes opplegg har vi dessuten behov for Evjemoen og Kvenvikmoen for å få plass til utdanning av soldater.




Jeg har registrert via media at vi i sentrum beskyldes for å bedrive distriktspolitikk når vi beholder flere leirer enn det Regjeringen går inn for. Det vil jeg avvise. Nå er det riktignok slik at god forsvarspolitikk som regel også har gode distriktseffekter, men vi har hele tiden hatt Forsvarets og landets interesser som ledetråd i vårt arbeid med omstillingssaken. Jeg har nettopp forklart hvorfor vi har behov for flere leirer enn Regjeringen, nemlig for å kunne produsere flere soldater, særlig til Heimevernet.




Arbeiderpartiet og Fremskrittspartiet ønsker ikke en så omfattende verneplikt som vi i sentrum. Likevel er det skapt flertall for at om lag 1 000 flere ungdommer enn i Regjeringens opplegg årlig skal gjennomføre sin verneplikt. Det er bra, men ikke tilstrekkelig til å opprettholde en styrke på 83 000 mann i Heimevernet hvis mannskapene skal stå i rullene i 20 år, slik vårt opplegg forutsetter.




Skal man kunne holde en HV-styrke på 83 000 mann som står i rullene i 20 år, må det utdannes om lag 4 200 HV-soldater hvert år. Vi har for øvrig foreslått at førstegangstjenesten for HV-personellet skal være på 100 operative dager, noe som kan gjennomføres på om lag fem måneder.




Forsvaret sliter i dag med den såkalte doble ubalansen – ubalansen mellom oppgaver og ressurser og ubalansen mellom investeringer og drift. Dette har oppstått etter mange års manglende handlekraft. Forsvaret har manglet evne eller vilje til å gjennomføre Stortingets vedtak om rasjonalisering og nedbemanning, og politikerne har sviktet i sin økonomiske oppfølging av egne ambisjoner for Forsvaret.




Hensikten med hele omstillingen denne gangen er å fjerne disse ubalansene, og derved skape samsvar mellom forsvarsstruktur og -økonomi. Målet er å redusere de årlige driftsutgiftene med om lag 2 milliarder kr, som kan frigjøres til nødvendige investeringer. Resepten er å redusere antall stillinger med om lag 5 000, samt konsentrere like virksomheter i større grad enn hittil. Det kan virke som en bitter medisin, men er nødvendig hvis pasienten skal bli frisk igjen.




Den største svakheten med dagens forsvar er den kraftig overdimensjonerte ledelsesstrukturen, bl.a. med hele 1 200 stillinger i Forsvarets overkommando. Det er uhørt med tanke på størrelsen på det forsvaret som skal ledes.




Regjeringen har åpenbart sett dette problemet og går inn for en betydelig slanking av toppledelsen. Likevel – dette er ikke tilstrekkelig. Det må kraftigere lut til hvis man ikke igjen om noen år skal komme inn i en tilsvarende situasjon som nå. Sentrumspartiene vil fjerne ca. 600 stillinger mer enn det Regjeringen foreslår fra ledelsesstrukturen, og derved spare inn store beløp som kan brukes til Forsvarets «spisse ende».




Når det gjelder toppledelsen, vil sentrumspartiene samlokalisere Forsvarsdepartementet og den framtidige forsvarsstaben, noe også Høyre og Fremskrittspartiet går inn for, og som derfor blir vedtatt. Regjeringen foreslo en full integrering av de to nevnte enhetene. Vi vil at forsvarssjefen skal forbli en synlig leder av Forsvarets militære organisasjon og mener at dette best kan ivaretas ved samlokalisering, og ikke ved full integrering.




Jeg vil så – som annonsert innledningsvis – komme tilbake til spørsmålet om valg av lokaliseringssted for Fellesoperativt hovedkvarter, som det har vært stor interesse for i det siste, bl.a. i media. Det er ikke så rart, idet plasseringen av hovedkvarteret vil gi klare signaler om Norges prioriteringer. 




Sentrumspartiene tar Norges nasjonale og internasjonale ansvar for nordområdene på fullt alvor. Vi vil legge til rette for norsk suverenitetshevdelse og myndighetsutøvelse i vårt mest utsatte område. Derfor ønsker vi et betydelig større militært nærvær i nord enn det Regjeringen la opp til. Det blir også nå resultatet av Stortingets behandling. Jeg viser til min oppsummering innledningsvis. Dermed blir det også en selvfølge for oss at hovedkvarteret må legges til Reitan ved Bodø.




Stikkordmessig vil jeg begrunne valget av Reitan som lokaliseringssted for Fellesoperativt hovedkvarter slik:










Hovedkvarteret bør ligge i geografisk nærhet til det mest sannsynlige operasjonsområdet.







Hovedkvarterplasseringen markerer evne, vilje og troverdighet til nasjonalt fokus på nordområdene.







Troverdig håndtering av problemer i nordområdene er et viktig bidrag til europeisk sikkerhet og stabilitet og dermed i NATOs klare interesse.







Man bevarer tilliten, åpne linjer og god kommunikasjon mellom hovedkvarteret og NATOs SACLANT og til Nordkommandoen i Russland ved å legge hovedkvarteret til Reitan.







På Reitan ligger alt til rette for samlokalisering av hovedkvarteret og CAOC-3.




Øvrige momenter finnes i innstillingen fra det såkalte Gade-utvalget, som utredet kommandostrukturen, herunder hovedkvarterplasseringen, høsten 2000, på oppdrag fra Forsvarsdepartementet. Utvalget konkluderte som kjent enstemmig med Reitan som lokaliseringssted for Fellesoperativt hovedkvarter.




Jeg er selvsagt kjent med forsvarssjefens syn på denne utredningen. Jeg har lest hans graderte tolvsiders lange brev av 9. januar 2001 til Forsvarsdepartementet – jeg må si med stor forundring, tatt i betraktning hvem som er henholdsvis avsender og mottaker. Hvis brevet ikke hadde vært unntatt offentlighet, tror jeg det ville ha vakt stor oppsikt om det ble tilgjengelig og innholdet allment kjent.




Regjeringen foreslår altså Jåttå i Stavanger som lokaliseringssted for hovedkvarteret – i tråd med forsvarssjefens utvetydige ønske, bl.a. tilkjennegitt klart i ovennevnte brev. Dette blir utrolig nok også støttet av Høyre. Høyre ønsker jo som oss – og det vil også bli vedtatt – et betydelig større militært nærvær i nord enn det Regjeringen la opp til. Da er det for meg helt ubegripelig at Høyre ikke velger Reitan, men Jåttå som hovedkvarter. Det vitner om en totalt sviktende logikk. 




Komiteen går inn for at det opprettes to landsdelskommandoer – én i nord og én i sør. Disse vil bli lagt til henholdsvis Bodø og Trondheim.




Hele forsvarskomiteen – altså også Arbeiderpartiets forsvarsfraksjon – avviser Regjeringens forslag om å opprette åtte forsvarsdistrikt. Det medfører at komiteen forutsetter at de 18 HV-distriktssjefene blir territorielle sjefer i sine respektive distrikt.




Et flertall i komiteen, hvor også sentrumspartiene er med, går inn for å opprettholde alle de tre nåværende leirene i det området som bør utgjøre Østerdal garnison, nemlig Rena, Terningmoen og Haslemoen, dette for å kunne utnytte allerede foretatte investeringer i de to sistnevnte leirene og derved redusere behovet for store nyinvesteringer i Rena leir.




I denne sammenheng kommer inn i bildet Regionfelt Østlandet, som Stortinget tidligere har vedtatt mot stemmene fra sentrumspartiene. Vi mener fortsatt at vedtaket ikke burde vært fattet, men tar ikke noen ny debatt om det her og nå.




Imidlertid burde det også være i flertallets interesse at Stortinget ikke settes i en tvangssituasjon og derved må gjøre feilinvestering i regionfeltet. Foreløpig er støykonsesjon ikke gitt for regionfeltet. Mye tyder på at støysonen blir lagt slik at det kan medføre krav om innløsning fra mange hundre eiere av boliger og fritidshus i området. Det vil i så fall medføre store ekstrakostnader for Forsvaret.




Utbygningsvedtaket ble basert på et kostnadsoverslag på ca. 1,2 milliarder kr, et beløp som allerede er oppjustert. Den endelige regningen kan bli både det dobbelte og i verste fall det tredobbelte. Før man setter spaden i jorda, bør derfor støykonsesjonen være gitt, samt nye fullstendige kostnadsoverslag være utarbeidet og forelagt Stortinget.




Sentrumspartiene har lagt inn et forslag om å forholde seg slik. Jeg ber tilhengerne av regionfeltet, særlig de som mener at også et skyte- og øvingsfelt kan kjøpes for dyrt, om å vurdere og helst stemme for vårt forslag. Forsvaret har kanskje bruk for disse pengene til viktigere formål.




Mens jeg er inne på penger, vil jeg til slutt si noen ord om økonomiske rammer for Forsvaret. Regjeringen har foreslått en framtidig årlig ramme på 28 milliarder kr, alt inkludert, herunder internasjonale operasjoner og fregattkjøp.




Jeg er godt fornøyd med at Regjeringen opererer med en samlet ramme for all forsvarsaktivitet og ikke viderefører nåværende forutsetning med en såkalt ordinær forsvarsramme, og at enkelte utgifter – som prinsipp – skal tilleggsfinansieres. Jeg viser til en omfattende merknad fra sentrumspartiene om denne problemstillingen i innstillingen.




Sentrumsalternativet ble holdt innenfor en samlet ramme på 28 milliarder kr, det samme som Regjeringen foreslår. Nå ser vi at vår forsvarsstruktur, og dermed utgiftsside, blir vedtatt, mens derimot bare en mindre del av våre forslag til utgiftskutt blir vedtatt.




Vi legger avgjørende vekt på å få et reellt samsvar mellom vedtatt struktur og årlige bevilgninger til Forsvaret. Sentrumspartiene forutsetter derfor at den framtidige forsvarsrammen må økes med 1 milliard kr, til om lag 29 milliarder 2001-kroner. Vi fremmer derfor et forslag om at planrammen for Forsvaret for fireårsperioden 2002-2005 fastsettes til 116 milliarder kr.




Til slutt vil jeg – med tanke på erfaringene fra tidligere omstillingsvedtak for Forsvaret – si følgende: Nå må forsvarsministeren og forsvarssjefen legge all sin autoritet i å få gjennomført de vedtak som Stortinget i kveld fatter, så punktlig som mulig.




 Det blir replikkordskifte.




 Representanten Restad sa at Regjeringen her gikk på et stort nederlag. Jeg har tvert imot lest, fra nøytrale observatører, at Regjeringen får gjennomslag for opp til 95 pst. av de forslag som fremmes her. Jeg vil dvele ved de andre 5 pst., som vi ikke får gjennomslag for. 




Ett av de forslagene som det er meget overraskende at Senterpartiet og Gudmund Restad ikke støtter, er sammenslåingen av Forsvarets overkommando og Forsvarsdepartementet for å lage et sivilt-militært integrert forsvarsdepartement. Dette ville gitt store fullmakter til de avdelingene som er ute i distriktene. Jeg trodde Senterpartiet var for distriktspolitikk. Det ville fjerne unødvendig dobbeltarbeid og større ressursbruk. Jeg trodde det var slike ting som representanten Restad stod for. Derfor er det for meg svært overraskende at Senterpartiet og Restad ikke er med på akkurat det forslaget. Jeg vil gjerne ha en begrunnelse – og en god begrunnelse – for at Senterpartiet ikke støtter et slikt distriktspolitisk og ressursmessig fornuftig forslag. Jeg ser argumentene til Høyre og Fremskrittspartiet. Dem ser jeg, og dem aksepterer jeg, for de vil ha en klar og tydelig forsvarssjef. Det er det viktigste for dem, men det må være andre ting som har betydning i den store sammenhengen, når man kan få alle de andre gevinstene i tillegg. Vi har sagt at forsvarssjefen fremdeles skal være tydelig og klar. 




Gi meg en god forklaring på det, Restad.




 Man henvender seg til presidenten!




 Jeg har merket meg at Arbeiderpartiet, etter at innstillingen ble avgitt, har forsøkt å selge den versjonen at Regjeringen får gjennomslag for 95 pst. av sine forslag. Nå gjentar Halvorsen det i replikken. 




Men det er jo slik at skal man lage omelett, må man knuse noen egg. Når det er enighet om å redusere forsvarsstrukturen med 5 000 stillinger – og det er det full enighet om – skulle det bare mangle om ikke Regjeringen får gjennomslag for en del av de forslagene de har fremmet i proposisjonen. Men det er også et faktum, som jeg var inne på innledningsvis i mitt innlegg, at Regjeringen lider totalt nederlag når det gjelder den framtidige krigsstrukturen. Jeg nevnte hva som skjer innen landforsvaret. Man viderefører Trønderbrigaden. Heimevernet blir fortsatt på 83 000 og ikke 60 000, som Regjeringen la opp til. Alle HV-distriktene videreføres. I Sjøforsvaret blir det videreført en struktur med MTB-våpenet, foreløpig med de 14 oppgraderte båtene av Hauk-klassen, og deretter blir de forutsatte seks nye båtene av Skjold-klassen innfaset. Tre landgangsfartøyer blir videreført, i strid med Regjeringens opplegg, og de 15 kystfortene blir ikke nedlagt, slik Regjeringen la opp til. Er ikke dette totalt nederlag, vet jeg ikke hva som skal til før Arbeiderpartiet kan erkjenne et nederlag. 




Så til spørsmålet om samlokalisering kontra integrering av Forsvarsdepartementet og nåværende Forsvarets overkommando, eller Forsvarsstaben som det blir hetende senere. Vår begrunnelse, som Halvorsen etterlyste – han ville ha en god begrunnelse – er først og fremst at vi ønsker at forsvarssjefen ikke skal bli en grå byråkrat, men en synlig leder av Forsvarets militære organisasjon også i framtiden.




 Jeg er enig med representanten Restad i at på ikke ubetydelige områder i denne proposisjonen har Arbeiderpartiet lidd nederlag. Det er gledelig at vi kan stå sammen om svært mye. Likevel, med henvisning til de smertelige erfaringer vi har fra de siste ti årene, og med Senterpartiets manglende evne til å følge opp med penger det de lover med ord, skulle jeg gjerne ha en begrunnelse for hvordan den tidligere finansminister forklarer den underdekning på iallfall en halv milliard kroner som Forsvarsdepartementet har regnet ut i forhold til den strukturen som blir vedtatt. 




Hvis jeg forstod Dørum rett tidligere i dag, vil han dekke opp dette med det han kaller større tøffhet overfor ledelsesfunksjonene i Forsvaret. Det kan sies ganske mye om behovet for ledelse i den store omstillingsprosessen Forsvaret er i nå. Det kan vi ta en annen debatt på, men jeg trodde det var relativt vanlig praksis her i huset at vi i Stortinget forholder oss til de tall som kommer fra departementet, og ikke mer eller mindre fantasifulle regnestykker. Jeg vil gjerne spørre representanten Restad – gjerne i hans funksjon som forhenværende finansminister – om han føler seg bekvem med den måten å regne på, eller om han har en annen forklaring på den underdekningen på en halv milliard kroner som ligger fra Forsvarsdepartementet. 




Så et spørsmål til, når det gjelder kraftsamlingen til Østerdal garnison. Hele basisen for den samlingen av hæren i Sør-Norge til Hedmark er regionfeltet, som Senterpartiet med alle midler har motarbeidet, og som de fortsetter å motarbeide med noen fantasifulle regnestykker. Jeg synes vi må få klarhet i hvor representanten Restad vil at vi skal øve opp soldatene, som vi nå riktig og i så stort omfang lokaliserer til Østerdal garnison.




 Gudmund Restad får vel svare som stortingsrepresentant og ikke som tidligere finansminister. 




 Jeg er enig i at her er jeg i egenskap av stortingsrepresentant. Men det er klart at man lærte jo noe som finansminister, og det har jeg benyttet i utredningen av kostnadene omkring det alternativet som sentrumspartiene har utarbeidet og presentert, og som i stor grad faktisk blir vedtatt i dag, iallfall når det gjelder struktur og dermed utgiftssiden. 




Dessverre ble det ikke mulig å få flertall for våre betydelige kuttforslag, bl.a. ytterligere kutt i ledelsesstrukturen. Derfor har vi også tatt konsekvensen av det. Vi er ansvarlige og øker den rammen som vi opprinnelig opererte med, 28 milliarder kr, med 1 milliard kr, til 29 milliarder kr hvert år, eller omsatt til det som står i forslaget, som er omdelt i salen, 116 milliarder kr i fireårsperioden 2002–2005.




Så hevder representanten Hernæs at dette representerer en underdekning på en halv milliard kroner. Det har ikke jeg hørt noe sted, annet enn som rykter her i salen. Jeg går ut fra at når Arbeiderpartiet i dag fremmer et forslag som faktisk ligger en halv milliard årlig under det som sentrum legger opp til, altså 2 milliarder kr i fireårsperioden, er vel det etter en nøye utregning og vurdering i Forsvarsdepartementet av hva de tror er kostnadene ved den strukturen som i dag vedtas. Jeg vil håpe at Arbeiderpartiet ikke er så uforsvarlig at de har lagt inn inndekning bare for det de selv har vært med på, for her er det på det rene hva som blir vedtatt. Det er jo det som skal finansieres i kommende fireårsperiode, ikke det Arbeiderpartiet var med på. 




Så til spørsmålet om regionfeltet. Jeg vet ikke om jeg rekker det – men noen få ord: Vi har jo da saken var oppe i Stortinget, sagt hva vi mener om regionfeltet, de problemene man har der, og de alternativene som finnes. Det finnes alternativer i Sverige, som en kunne fått en avtale om, og det finnes alternativer ikke minst i nord, som brukes i dag, og som vil være fullt brukbart også for framtiden. Men mitt hovedpoeng er at nå må man ikke gå i den fella at man tror at dette skal koste 1,2 milliarder kr, som det var forutsatt da regionfeltet ble vedtatt. Jeg tror jeg kan inngå et veddemål med hvem som helst om at det blir iallfall det dobbelte, og kanskje verre enn det. 




 Hvis Restad syntes han fikk liten tid til å snakke om Østerdal garnison og Regionfelt Østlandet, må han gjerne bruke litt tid i svaret til meg, for jeg har tenkt å spørre om akkurat det samme. Noe som tydeligvis opptar veldig mange, er hvordan Senterpartiet har tenkt å løse den problematikken at de skal flytte folk – først skal de altså sentrere dem til Østerdal garnison, og så skal de tydeligvis flytte dem til Nord-Norge for å øve. Det høres helt uforsvarlig ut. 




En annen ting: Senterpartiet ønsker å opprettholde flere leire, sier de, eller garnisoner, de ønsker å opprettholde mange flere fartøyer, og de ønsker å opprettholde mange flere fort. Dette var Restad litt bekymret for når det gjaldt media, for han mente at de ble beskyldt for å drive ren distriktspolitikk, og kan det være annet enn ren distriktspolitikk? På bakgrunn av at det også foreligger forslag om å redusere Forsvaret med flere tusen mann, hvordan har han tenkt å bemanne disse fartøyene og disse fortene, som han ikke vil legge ned? Likeledes: Hvordan har han tenkt å finansiere driften av disse tingene over tid, uten å legge mer penger inn i strukturen? 




En ting til til slutt: Restad er veldig opptatt av økonomi – det vet vi alle. Når det gjelder Luftforsvarets stasjoner Gråkallen, Mågerø og Kongsvinger, har det vært en heftig debatt om det. Det absolutt dyreste alternativet er Gråkallen. Senterpartiet vil gjerne opprettholde Gråkallen, til tross for at Forsvarssjefen i FS 2000 sier at han vil nedlegge Gråkallen, fordi det er for dyrt, antageligvis. Luftforsvarets øverste ledelse vil gjerne beholde Mågerø. Hvordan kan han da forsvare å opprettholde Gråkallen framfor Mågerø, når det tross alt er det dyreste alternativet?




 Replikken omfattet så mange temaer at jeg tviler på om jeg kan komme igjennom alt og gi skikkelige svar i løpet av to minutter, så jeg får begynne med det jeg føler er det viktigste.




Width påstår at sentrumspartiene vil opprettholde langt flere leirer. Vi ønsker å opprettholde to som ikke også Fremskrittspartiet er med på, nemlig Evjemoen og Kvenvikmoen. Dem har vi bruk for, ikke av distriktshensyn, men fordi vi skal ha en større produksjon bl.a. i Heimevernet. Vi klarer ikke å utdanne det vi har lagt opp til for Heimevernet, hvis vi ikke kan ta de to leirene i bruk, når nå flertallet ville beslaglegge en del av Heistadmoen til gardeutdannelsen, som vi hadde forutsatt fortsastt skulle foregå på Evje.




Så sier Width at vi vil opprettholde langt flere fort. Nei, her har vi akkurat det samme opplegget som Fremskrittspartiet. Vi skal opprettholde 15 fort, og det går både Fremskrittspartiet, Høyre og vi inn for. Arbeiderpartiet går inn for å legge ned alle disse fortene. Så her har ikke Width vært nok til stede i komiteen, eller ikke lest innstillingen godt nok. 




Så er det riktig at vi i vårt opprinnelige opplegg gikk inn for at en ubåt av Kobben-klassen fortsatt skulle være i virksomhet, men det har vi under prosessen frafalt, fordi vi har funnet at det er andre behov som er mer presserende enn å bevare denne ene ubåten av Kobben-klassen, siden seks andre ubåter blir videreført.




Så var det spørsmålet Gråkallen, Mågerø og Kongsvinger. Jeg er klar over at det legges fram regnestykker – jeg har sett mange rare regnestykker – som viser at Gråkallen skal være dyrere enn Mågerø, men jeg har også sett regnestykker som viser det motsatte. Jeg har for min del, og sentrum har for sin del, ønsket å legge mest vekt på det faglige, hva man skal utføre på disse stasjonene, og vi har innsett at Mågerø vil få flertall hvis det blir votert over det nå. Derfor har vi, for å få klarhet i hva som er dyrest, hva som er billigst, og hva som er mest hensiktsmessig forsvarspolitisk, sagt at dette bør utredes ytterligere.




 Først ein kommentar til det at Restad faktisk refererte til eit gradert brev som han hadde lest, og som skulle vera ein argumentasjon i forhold til eit eller anna. Det er jo litt dumt at vi ikkje har lest det og fått fatt i kva det skal grunngi, så eg må be om at det blir sagt noko meir, og at ein ikkje berre refererer til det. Restad må også seia kva han refererer til, utan å gå utover den graderinga som han held seg til.




Så sa Restad at Arbeidarpartiet hadde bl.a. tapt når det gjaldt dei 15 kystforta, at dei har lidd nederlag på det. Kven er det som eigentleg lir nederlag der – møllposeforsvaret som ein går inn for i den saka, og der ein skal halda oppe ei Maginotlinje i Noreg, kystfort og andre fort, som eg ikkje ser for meg skal kunna bli brukt til noko med det første? Det er det gamle invasjonsforsvaret Restad her er inne på, og som ein held seg til. Kanskje er det for å dekka over at ein faktisk har investert mange milliardar på 1990-talet nettopp i desse forta, og altså gjort feilinvesteringar. Flaggkommandør Finseth seier at i løpet av ti år vil dette kosta det norske samfunnet 650 mill. kr. Og dersom han er opptatt av å hushaldera med Forsvaret sine pengar, burde han absolutt legga ned desse forta. 




Så kort om dette med FN-mandat. SV har eit forslag i dag som er tydeleg på at kvar internasjonal operasjon som Noreg deltar i, skal ha eit klart FN-mandat. I forhold til EU, NATO og desse tinga, er Senterpartiet også så tydeleg som SV når det gjeld kva mandat ein operasjon skal ha? 




 Først til brevet. Jeg har gjennom et langt liv i politiet vært vant til å håndtere graderte opplysninger og aldri lekket et eneste ord. Det gjorde jeg heller ikke i dag, men jeg bare gav til kjenne at jeg har sett det aktuelle brevet, som er gradert, men med laveste gradering, «begrenset». Men det kan ikke gjøres tilgjengelig offentlig, fordi det er unntatt offentlighet. Det er grunnen til at Langeland og andre ikke kunne få se det brevet, noe altså vi i forsvarskomiteen har gjort.




Så var det dette med fortene, og at det er et nederlag for Arbeiderpartiet. Jeg mener at det er et nederlag når Arbeiderpartiet ikke vil opprettholde disse 15 fortene, som det altså ikke koster mer enn 25 mill. kr i året å opprettholde. Det er en billig forsikringspremie. Jeg er enig med Langeland i at det ikke er noen umiddelbar fare for en invasjon, men man må ikke være så blåøyd å tro at det er varig «fred i vår tid». Det kan skje ting igjen. Det er ustabilitet i Russland, så man kan aldri si aldri. Og hvis en aggressor skulle tenke på å gå inn i landet fra sjøsida, vil man måtte ta med i betraktning at her finnes det faktisk noen fort som man må forsere, eller eventuelt unnlate å gå i land, fordi fortene er for farlige og det kan koste for mye å komme seg forbi. Så dette tallet, 650 mill. kr i løpet av ti år, er et helt ukjent tall for meg. 




Så til slutt dette med FN-mandatet som Langeland spurte om. SVs opplegg er helt i tråd med det Senterpartiet nylig har vedtatt i sitt partiprogram.




 Jeg vil bare følge litt opp dette med sammenslåing av Forsvarets overkommando og Forsvarsdepartementet, som jeg fikk en forklaring på, nemlig at vi skulle ha en tydelig forsvarssjef. Det var hovedargumentet, og dermed kastet Restad distriktspolitikk, rasjonalisering og effektivisering på båten. Men når det er slik at representanten Restad vil ha en tydelig forsvarssjef, må han jo også lytte til denne forsvarssjefen. Og da kommer jeg over på mitt neste spørsmål, som gjelder Reitan/Jåttå. Der har forsvarssjefen kommet med en klar og tydelig anbefaling med hensyn til hva forsvarssjefen vil. Og jeg går ut fra at Restad legger avgjørende vekt på det, i og med at han vil ha en slik selvstendig, tydelig og klar forsvarssjef.




Jeg vil stille nok et spørsmål til representanten Restad. Vi var jo sammen med forsvarskomiteen i Brussel for å få en oversikt og kanskje synspunkter og inntrykk med hensyn til hva NATO mente om dette med felles operativt hovedkvarter. Svaret var vel at vi fikk ikke noe svar, for de ville ikke legge seg opp i det, det var en nasjonal sak som vi avgjorde på selvstendig grunnlag. Men hvilke inntrykk etterlot det besøket hos representanten Restad? Jeg fikk iallfall et tydelig og klart inntrykk av at Jåttå ville være det beste – det var det jeg fikk ut av det mellom linjene – og jeg må derfor spørre: Hvilket inntrykk fikk representanten Restad? Og igjen: Vil han legge vekt på det som forsvarssjefen sier, når han er så opptatt av at forsvarssjefen skal være selvstendig? 




 «Om jeg hamrer eller hamres, ligefuldt saa skal der jamres.» Sentrumspartiene er beskyldt for å drive bare distriktspolitikk i denne saken om omstillinger i Forsvaret, men nå presterer Halvorsen å beskylde oss for å ha kastet distriktspolitikken på båten når vi ikke vil integrere Forsvarsdepartementet og Forsvarets overkommando. Vi har ikke tatt distriktshensyn i det hele tatt her heller, som vi ikke har gjort i de øvrige spørsmål som vi har stått overfor i denne runden. Vår begrunnelse er at vi vil at forsvarssjefen skal være en synlig person. Vi mener at det best kan oppnås ved samlokalisering og ikke ved integrering, som jeg sa i mitt innlegg. Men dette er jo et syn som gjelder uansett hvilken forsvarssjef man har til enhver tid. Dette er ikke et tidsbegrenset standpunkt. Det vil gjelde enten forsvarssjefen heter Frisvold eller noe annet i fremtiden. Det er et prinsippspørsmål. 




Så sier Halvorsen at forsvarssjefen har foreslått Jåttå som hovedkvarterets lokaliseringssted. Ja, det er jeg fullstendig klar over, men dette gikk jeg grundig igjennom i mitt innlegg. Det er mange som har helt andre syn, så her finnes det mange gode syn. Vi har lagt vårt eget syn til grunn for hvor det er naturlig å legge hovedkvarteret når vi vet hvilke utfordringer vi står overfor, og når vi vet hvor Forsvaret i all hovedsak skulle vært lokalisert, nemlig i Nord-Norge. Det ville vært helt urimelig, unaturlig og ulogisk hvis vi skulle legge Forsvaret i nord og ledelsen i sør, for å overdrive. 




Så viser Halvorsen til turen vår til Brussel og samtalen med NATO-folk der. Hvilket inntrykk jeg sitter igjen med? Ja, de norske som vi snakket med der, fikk jeg inntrykk av ville prøve å påvirke oss i retning av Jåttå, det skal jeg innrømme. Men det er riktig, som også Halvorsen påviste, at NATO egentlig ikke har noe råd å gi i dette spørsmålet. Jeg viser til det faktum at i de fleste andre europeiske land er det vanlig at det nasjonale hovedkvarteret og NATO-hovedkvarteret ligger atskilt. Så man har funnet fordeler ved det, og det gjør vi også her i Norge.




 Replikkordskiftet er dermed omme.




 Eg tar opp SV sine forslag, sånn at eg ikkje gløymer det. 




Så ein kommentar til Restad og dette hemmelege brevet. Det er jo klart at for oss som er vane med å ha hemmelege tenester på nakken, er det viktig. Når det blir brukt i ein argumentasjon for Reitan, slik eg forstår det, og ein bruker dette offisielt, så blir det noko rart for SV.




Forsvaret blir i dag igjen ein budsjettvinnar for dei neste fire åra. Forsvarsbudsjettet blir på minimum 29 milliardar kr kvart år. Det inneber ein vekst på 6,5 pst. Ingen andre budsjett vil kunna få ein slik vekst. Nokre burde hatt det – miljøvernbudsjettet f.eks. Det budsjettet er på 2,3 milliardar kr, altså snautt 10 pst. av forsvarsbudsjettet.




SV meiner at forsvarsbudsjettet bør ligga på mellom 23 og 25 milliardar kr i året. Det er meir enn nok, ikkje minst når me ser oss rundt og prøver å finna dei reelle fiendane som gjer at alle parti, unntatt SV, meiner det er heilt nødvendig å bruka mest pengar på Forsvaret.




Dagens debatt viser alle som kan sjå, kva som blir prioritert av dette Stortinget. SV vil prioritera framtida, me vil prioritera barn og unge og miljø. Me kunne f.eks. kjøpt ein berbar PC til alle ungane i grunnskulen berre for dei pengane fleirtalet i dag bruker på MTB-ar. Ja, tenk om viljen til å prioritera skulen hadde vore like stor som den er til å prioritera Forsvaret! Då ville ungar som elles må gå heim med vondt i hovudet på grunn av dårleg ventilasjon, fått ordna opp i det, og ungar som må betala skyhøge eigendelar for å koma seg på leirskule, hadde sloppe det, elles hadde ein òg fått pussa opp dei skulane som ser ut som dei skulle vore pussa opp for 50 år sidan.




Grunnen til at dei andre partia ikkje prioriterer dette, er sjølvsagt at dei prioriterer Forsvaret. Dei prioriterer investeringar i Forsvaret. Dei prioriterer ikkje barn og unge og miljøet først, som SV gjer. Ja, seinast i går stemte altså alle parti, unntatt SV, mot forslaget vårt om å løyva 10 milliardar kr over ein fireårsperiode til satsing på ungdomsskulen. Då viser fleirtalet sitt sanne ansikt.




SV ønskjer ikkje å følgja opp NATOs nye konsept, verdspolitikonseptet. Me ønskjer ikkje at norske styrkar skal brukast rundt omkring i verda for å forsvara NATO-medlemmene sine interesser. Den dreiinga av Noregs forsvar som blir vidareført i dag, vil SV åtvara sterkt mot. SV har derfor lagt fram eit forslag som slår fast, og som Restad nå sa at Senterpartiet er einig i, at FN er verdssamfunnets organisasjon – ikkje NATO, eller EU med sine militære ambisjonar for den saks skuld. SV forutset dermed at Senterpartiet og andre parti som meiner at folkeretten kjem først, at FN kjem først, og at det skal vera eit sånt mandat før Noreg kan delta i militære operasjonar, støttar SV sitt forslag om dette.




SV ønskjer med dette utgangspunktet ikkje å styrkja NATOs posisjon i Noreg. Me ønskjer altså ikkje å legga til rette for det nye NATO-konseptet. Dette er noko av bakgrunnen for at me ikkje skal bygga opp meir NATO-aktivitet på Jåttå ved heimbyen min. Dette er, som òg Godal stadfestar i sitt innlegg, hovudgrunngjevinga for at bl.a. Høgre går inn for å legga hovudkvarteret til Jåttå – for å syta for at NATO får det som det vil. Det er meir i samsvar med SV sin politikk å plassera dette på Reitan. Det er i samsvar med SV sine forsvarspolitiske prioriteringar av miljø- og ressursvern, vår prioritering av kystvakt og kystovervaking samt det å vera til stades i Midt-Noreg. Eit samla SV kjem derfor til å gå inn for Reitan. I SV er det ikkje behov for at dei som kjem frå ulike delar av landet, skal få lov å stemma slik dei vil for å halda seg inne med dei lokale veljarane. Det synest SV er lite prinsipielt. 




Så til musikken. I dag tidleg dukka det i hui og hast opp nokre trombonespelarar, som saksordføraren òg var inne på, som gjer, slik det ser ut, at det kan bli fleirtal for at me kan oppretthalda korpsa i Halden og Kristiansand og behalda dei sju korpsa. Det er positivt om så skjer. SV vel i utgangspunktet å stemma for sentrumspartia sitt forslag om å oppretthalda dei viktige kulturinstitusjonane som dette er. Det er viktig òg for Forsvaret sin legitimitet at ein faktisk driv med andre ting enn kuler og krut, at ein faktisk viser at ein òg driv med kultur i Forsvaret, som desse korpsa er eit eksempel på.




Skandalen i høve til Regionfelt Østlandet rullar vidare, og nå kjem støyproblematikken for fullt. At eit fleirtal har vedtatt dette hundreårets største naturinngrep, bør ikkje føra til at ein ikkje brukar vettet, heller ikkje for Høgre og Hernæs. Rett nok viser pengebruken her i dag at kostnader og store rekningar ikkje er det største problemet, men det må vera mogleg å venta med anleggsarbeida til spørsmål som gjeld støykonsesjonar, er avklarte. SV støttar sentrumspartia sitt forslag om dette. 




Verneplikta ser nå ut til å bli uthola, og det vil ikkje SV vera med på. SV er svært fornøgd med at eit fleirtal vil greia ut ein tredje kategori verneplikt. Det kan medverka til å styrkja verneplikta. Eg viser i den samanhengen til eit SV-forslag om ein ny militær/sivil konstruksjon for å takla miljøforureining, som ein tredje kategori. SV trur ikkje det er mogleg å koma utanom ei ny vurdering av lengda på verneplikta. Ei utgreiing av nedkorting av lengda på verneplikta samsvarer òg med den tenkinga som er velkjend i samband med utdaningsgangen i høgare utdaning. Her arbeider ein med å få meir ut av utdaninga på kortare tid. Då er det forunderleg at me ikkje skal gjera det same innan Forsvaret. Vi må kunna gå ut frå at det er mogleg å bruka mindre tid til utdaning også av vernepliktige. 




SV sit som kjent ikkje i forsvarskomiteen – somme vil hevda at det er eit minus. Det er det nok. Men etter å ha lese denne innstillinga med 33 romartalsforslag og 36 mindretalsforslag, i tillegg til at det i dag har dukka opp ei mengd forslag frå folk som sit i komiteen, og med så mykje som er usikkert i høve til det me held på med her og nå og med så lite semje etter mi meining, vil eg seia at her er det nokon som ikkje har gjort jobben sin, og det trur eg ein samla komite må ta ansvar for. Det blei snakka om at ein ønskjer eit nasjonalt forlik i forsvarspolitikken. Det nasjonale forliket består av 60-70 forskjellige forslag på ofte viktige punkt. Det er ikkje mykje forlik. 




Det er grunn til å peika på noko som eg har vore inne på før. Ein tenkjer framleis for tradisjonelt i forsvarspolitikken. Når me veit at ein kan sitta heime i stova si og driva med hacking og sabotera kommunikasjons- og styringssystem som har mykje å seia for vår forsvarsevne, er det urovekkande at forsvarskomiteen på siste eksamensdag tenkjer mest på bomber og tanks og på dyre og lite framtidsretta investeringar. Eg håpar derfor på støtte til SV sitt forslag om å fremma tiltak for ytterlegare å avgrensa datasabotasje.




Forsvarskomiteen sine medlemmer har sikkert eit ulikt syn på karaktersystem og vurderingsformer i skulen. Men det er grunn til å tru at dei mest iherdige karakterskalatilhengarane i komiteen helst ikkje vil bli vurderte med skulekarakterar i dag. Det er grunn til å tru at den karakteren ville vore nedslåande. 




Gunnar Breimo hadde her gjeninntatt presidentplassen. 




 Hallgeir H. Langeland har tatt opp de forslag han refererte til.




Det blir replikkordskifte. 




 Jeg synes egentlig det er imponerende at anti NATO-partiet SV nå gjerne vil bruke 23-25 milliarder kr på NATO-forsvaret i Norge. Jeg vil minne om at i 1982 var de totale forsvarsbevilgninger på ca. 16 milliarder kr. Jeg vil gjerne at representanten Langeland, i samsvar med SVs program, forklarer dette at man ønsker å bruke ca. 10 milliarder kr mer. 




Nå sa ikke representanten Langeland ett ord om styrkestruktur og hvordan man skal fordele disse 25 milliardene på ulike avdelinger innen Forsvaret. Han nevnte bare kystovervåking, kystvakt, og at man vil ha hovedkvarteret på Reitan og tilstedeværelse i Midt-Norge. Men jeg kunne tenke meg en nærmere utdyping av hvordan SV vil bruke disse 25 milliardene, hvorfor SV mener at det er viktig med et så omfattende forsvar, og hvem SV ser på som den mest sannsynlige fiende. 




Så vil jeg også nevne at representanten fra SV brukte ganske mye tid på å snakke om musikkorps. Men jeg registrerer at det ikke foreligger noe forslag om at Norge skal melde seg ut av NATO, og jeg vil gjerne be representanten Langeland om å redegjøre for hvorfor man ikke foreslår dette.




 Nei, eg var ikkje inne på at me skulle melda oss ut av NATO for full musikk, for det såg eg heller ikkje som nødvendig. Men SV tek opp forslag om utmelding av NATO når det måtte passa seg. Det føreligg i dag frå før bortimot 80 ulike forslag på grunn av at forsvarskomiteen ikkje klarer å samordna seg og koma fram til eit nasjonalt kompromiss, og då bør me som ikkje sit i komiteen, prøva å avgrensa oss når det gjeld å fremma forslag. Men det forslaget vil dukka opp, for det er igjen nyleg vedteke på SV sitt landsmøte, og det er eit veldig viktig og korrekt standpunkt, spør du meg.




Så spør representanten Rise om fiendebiletet. Det var nettopp det eg prøvde å få fram i mitt innlegg, at SV prøver å gripa fatt i dei reelle fiendebileta. Vi prøver å gripa fatt i det faktum at det er miljøkatastrofar i vente. Det har skjedd ein del miljøuhell langs norskekysten som kunne vore unngått dersom ein hadde hatt ei operativ og skikkeleg radarovervaking. Me grip fatt i det at me faktisk har ansvaret for Europas største matressursar i forhold til havet, og då må me ha tilsyn med det. Og me grip fatt i det faktum at me har leveransar av olje og gass til EU som ville skapa store problem dersom EU ikkje fekk desse. Så her har me vår argumentasjon for kva slags forsvar Noreg treng.




Det som uroar meg, er at sentrumspartia ikkje klarer å gjera slike opplagte ting, men startar med møllposeforslag, der ein altså opprettheld installasjonar som me aldri får bruk for, og som samtidig vil føra til auka utgifter for Forsvaret. Eg kan berre konstatera at for sentrumspartia og Kristeleg Folkeparti er Forsvaret viktigare enn alle andre saker.




 Jeg innrømmer gjerne at diskusjonen rundt lokalisering til Reitan eller Jåttå har vært vanskelig. Jeg vil gjerne – og det er ikke ofte – få lov til å takke representanten Langeland. Han gjorde meg betydelig mer trygg på at Jåttå er det riktige standpunktet, i og med at han begrunnet sin motstand med at det ville gi for nær tilknytning til NATO. Det håper jeg at mellompartiene merker seg.




Ellers vil jeg gjerne få lov til å si at når noen av oss snakker om et nasjonalt forlik om Forsvaret som selvsagt er mye nærmere enn det det matematiske antall forslag skulle tilsi, så legger de fleste av oss i det at det ikke inkluderer Sosialistisk Venstreparti. I det hele tatt er det nokså trist å oppleve hvordan det er mulig i en forsvarsdebatt å late som om det er en motsetning mellom Norges nasjonale forsvar og forsvaret vårt i NATO. Men jeg vet jo at SV har hatt et motsatt syn på det så lenge partiet har bestått, og da er det litt rart at de ikke finner å ville fremme i klartekst forslag om at vi skal melde oss ut av NATO også i denne debatten. I tidligere forsvarskomiteer – Langeland er ikke medlem av den nå – har SV hatt representanter som har vært veldig klare på det standpunktet.




Så sier representanten Langeland i forhold til å bevare noen møllposer at det er kystfort som vi aldri får bruk for. Jeg tar til etterretning at representanten Langeland aldri har hørt om Oscarsborg.




 Ja, nå ser eg at representanten Hernæs var så nøgd med sin replikk at han gjekk. Men la meg seia det sånn at sjølvsagt har SV høyrt om 9. april og Oscarsborg og sånne ting. Men 9. april kjem aldri tilbake – det kjem ikkje ei sånn krigføring tilbake til Noreg. Dessutan må det vera ein tankekross dersom det er nokon som trur at dersom Noreg hadde vore rusta til tennene, så hadde ein klart å stoppa Wehrmacht. Det er rett og slett naivt å tru noko sånt. Ein kunne ha prøvd å opphalda dei litt – det er heilt korrekt.




Der er Hernæs tilbake i salen. – Så til dette med NATO. SVs landsmøte vedtok med stort fleirtal at Noreg skal melda seg ut av NATO, og det jobbar SV for. Men det er då ikkje nødvendig å demonstrera det ved kvart høve. Det må eg ærleg innrømma. Men lat meg seia sterkt og tydeleg: Noreg bør og skal melda seg ut av NATO dersom SV får viljen sin.




Så til dette med lokalisering og Reitan. Nå veit eg frå før at når det gjeld lokalisering og Gardermoen og sånt, så har Hernæs reint rulleblad. Han har då aldri kjørt noko løp i retning sine interesser, så vidt eg veit – men me veit det ikkje er sant, det eg sa nå. Poenget er at dersom ein grip fatt i det forsvarskonseptet SV meiner er riktig, så er det altså ikkje tvil om kvar hovudkvarteret må ligga. Det må ligga i nærleiken av fiskeressursane, det må ligga meir midt i Noreg enn i sør, i Stavanger. Og når ein er mot NATO, så er det klart at ein ikkje vil vera med og bygga opp eit NATO-hovudkvarter i Stavanger sånn at det skal fungera på NATO sine premissar.




Representanten Langeland gav karakterer til komiteen. Min erfaring som sensor er at sensor skal være objektiv og forholde seg til pensum. Jeg regner med at svært få av oss i denne salen ville få ståkarakter med Langeland som sensor. Så mye om det.




I hr. Langelands versjon av forløpet til 9. april i hine hårde dager og våre muligheter for å slå tilbake er det gjort et – skal vi si – merkverdig innfall. Jeg tror det er behov for studier også for hr. Langeland. Det finnes rikholdig med litteratur. Evnen til å lære skal jeg ikke diskutere – den tror jeg er der – viljen er jeg mer i tvil om.




Til SVs prioriteringer: Det er riktig at hr. Langeland og hans parti stadig har pøst penger inn i Forsvaret, men usedvanlig sjelden fremmer de forslag om struktur. Det har faktisk ikke skjedd siden hr. Ørnhøi bedrev den slags øvelser. Det må vel bety at Ørnhøi-modellen ligger fast – ryggsekken er mer slitt, ammunisjonen rusten og våpnene deretter. Når i all verden vil hr. Langeland og SV legge fram et forslag til en struktur? Jeg skjønner at dette er vanskelig, men når vil de gjøre det? Da hadde vi fått se hva SV vil, og hva slags sammensetning de vil ha av forsvarsstrukturen. Det hadde vært meget spennende. 




Så til SV og NATO. I SV snakkes det om fremtiden. I Fremskrittspartiet har vi prioritert fremtiden. Fremtiden for unge, barn og eldre sikres gjennom et troverdig forsvar. Det er en riktig prioritering. Andelen av BNP har gått ned så det suser, så det er neppe det jeg vil kalle «en oppblåsing» av forsvarsbudsjettene vi har vært vitne til. SV var de første som skrek etter NATO-operasjoner i Kosovo – de nærmest jaget NATO inn i Kosovo. Tingene har muligens endret seg.




Ja, når det gjeld det siste, NATO, føler eg på ein måte at ting har endra seg litt. At eit fleirtal av SV gjekk inn for å delta i NATO-operasjonen utan FN-mandat, er korrekt, men enkelte av oss var imot ei slik deltaking. Nå er det eit samla parti som slår fast – som òg Røsjorde kan få stemma for i dag, dersom han ønskjer det – at dersom Noreg skal delta i militære operasjonar, skal ein ha eit folkerettsleg grunnlag, for det er FN som er verdsorganisasjonen, ikkje NATO, som det kan verka som at Røsjorde trur.




Så til dette med struktur. Eg må innrømma at forholdet mitt til Framstegspartiet sin struktur er følgjande: Til meir pengar ein får til Forsvaret, til betre forsvar får ein, nærmast uavhengig av retning og struktur. Når det gjeld Framstegspartiet sin politikk, kan ein sjå på kva som skjedde på 1990-talet. Korleis brukte ein pengane i Forsvaret? Jo, ein pøste pengar inn til ting ein ikkje hadde bruk for. Derfor kjem ein nå stikkande med noko som ein humoristisk kallar «møllposar», men som er monalege feilinvesteringar. Me snakkar t.d. om 4 milliardar kr til fort. Dette er rett og slett ei sløsing med pengar, og pådrivaren i dette opplegget har vore Framstegspartiet og Røsjorde. Mitt spørsmål – eg har tidlegare stilt det til Røsjorde – er nettopp dette: Kva for nye feil gjer han i dag? Dessverre trur eg at dei ikkje er få.




Så må ein veta, og det veit òg forsvarskomiteen sin leiar, at det er umogleg for SV å fremma så mange svære forslag – i forhold til sentrumspartia sine litt utydelege forslag – når ein ikkje sjølv sit i komiteen.




Langeland åpnet innlegget sitt med å si at SV bevilger 23–25 milliarder kr til Forsvaret. Det er mer enn nok, sier han. Jeg lurer på hva SV egentlig mener med «nok»? Er 23–25 milliarder kr for mye? Det må det tydeligvis være. Jeg vil gjerne høre hva Langeland mener om det. 




Han beskylder andre partier – i hvert fall Fremskrittspartiet – for ikke å prioriterer barn og unge. Han viser til skole, pc-er osv. og setter disse tingene opp mot hverandre. Det er naturligvis ikke riktig. Forsvaret er jo – som det har vært sagt tidligere her i salen i dag – nettopp garantien for at barna skal ha en fremtid. 




Jeg forstår Langeland slik at han mener at uansett hvor stort forsvar Norge har, så kan vi ikke stå imot en ytre fiende. Mener han at Forsvaret skal nedlegges? Er det like greit? Det vil jo bli mye billigere for Langeland. 




Jeg ser av SVs forslag at de vil at Østerdalen garnison skal bestå av Rena leir og Haslemoen. De vil legge ned Terningmoen. Hvorfor vil de legge ned Terningmoen og opprettholde Østerdalen garnison, når det ikke er – som jeg har sagt tidligere i dag – noe sted å trene? De vil også legge ned regionfeltet. Vil de – i likhet med sentrumspartiene – frakte soldatene til Nord-Norge for at de skal trene der? Det kunne være interessant å høre. Det vil jo ikke bli noe særlig billigere. 




Korpsene har Langeland så vidt vært inne på. Det er klart at det er hyggelig med korps – jeg synes korpsmusikk er flott. Nå ser det ut til at nattens bestrebelser har gjort sitt: Halden har forsynt alle representantene med mail med forslag om at korpset der nede bør beholdes, og det ville være hyggelig. Men det er svært vanskelig å argumentere for opprettholdelse av et korps når en litt lenger borti veien samtidig legger ned en garnison.




For SV, som er opptatt av å ha eit truverdig forsvar, er det klart at me ser forskjell på eit musikkorps og ein garnison. Men det er òg ein stor forskjell når det gjeld prislappen. Det lét representanten Width vera å nemna.




Når SV meiner at forsvarsbudsjettet i åra framover bør ligga på mellom 23 og 25 milliardar kr, er det ut frå ei vurdering av fiendebiletet og ut frå framtidige scenaria av fiendebiletet. Det er òg ut frå det at me ikkje ønskjer å delta aktivt i NATO si verdspolitirolle. Og det er her eg meiner at Det norske storting går utover sine fullmakter. For ein går altså inn og legg opp eit løp i forhold til Forsvaret som går ut på at ein skal ha styrkar klare til internasjonale operasjonar i NATO-regi – Arbeidarpartiet er tydelege på dette – og at ein òg skal kunna stilla styrkar til EU sin krisehandteringsstyrke. Trass i at Noreg ikkje er medlem i unionen, så skal altså Noreg vera med og forsvara unionens interesser. Dette er ikkje ein politikk som samsvarar med den politikken som SV står for.




Det er ikkje nokon tvil her. SV vil ikkje vera med på investeringar som Framstegspartiet og andre parti går inn for. Me ønskjer å avgrensa det investeringsnivået som ein legg seg på, nettopp for å kunna syta for at me har eit forsvar som er til stades over heile landet, og SV vil, som det einaste partiet på Stortinget, styrkja Kystvakta og miljø- og ressursovervakinga. Det trur eg etter kvart at fleire kjem til å vera med på.




Til slutt til Terningmoen: Terningmoen ligg midt i Elverum. Det er kapasitet nok i området. Derfor foreslår me det me gjer.




Det er riktig, som hr. Langeland sier, at han og hans parti ikke har vært representert i komiteen. Jeg har sagt før at det beklager jeg. Det hadde antakelig virket oppdragende på hr. Langelands forsvarspolitikk og forståelsen av denne, og han kunne muligens forbedret sin egen gruppes tenkning. Det har altså selv etter åtte år i komiteen ikke vært mulig for SV å fremlegge forslag til en struktur. Vi håper – hvis SV blir representert på en måte som de blir fornøyd med ved neste valg – at man da også prioriterer forsvarskomiteen, slik at man i løpet av fire år får se SVs forsvarsstruktur. Det ville interessere svært mange også utover SVs rekker. 




Hr. Langeland sa at det har vært litt rot i rekkene når det gjelder NATO. Ja, det har vi da vitterlig registrert. Mener hr. Langeland nå at NATO burde komme seg ut av Kosovo og det tidligere Jugoslavia fortere enn svint, eller bør NATO fortsatt være der?




Så til norske soldater og struktur, for å vende litt tilbake til det. Mener hr. Langeland og SV at norske soldater skal ha skikkelig utstyr, i hvert fall minst på linje med eller aller helst bedre enn en mulig motstander? Er det en målsetting for SV? Eller skal man ha en billig løsning som ikke gjør soldatene i stand til å gjøre jobben?




Så sa hr. Langeland at Fremskrittspartiet har bidratt til en mengde sløsing. Vi er veldig glad for at Forsvaret ikke har blitt satt på store prøver. Veldig mye av de investeringer som ble gjort på slutten av 1980-tallet og tidlig på 1990-tallet, var investeringer som ble besluttet under den kalde krigen. Hvem visste da hva som ville skje? Vi tok ansvar, og er glad for at anleggene ikke ble brukt. I dag må vi tenke videre i et 20-årsperspektiv. Det krever mot til å foreta beslutninger om nyinvesteringer. Det er hr. Langeland åpenbart ikke i stand til. Vil hr. Langeland f.eks. investere penger i et luftforsvar for fremtiden, som er helt nødvendig for å utøve suverenitet?




I forhold til NATO og Kosovo er det ikkje tvil om at det er heilt nødvendig å vera til stades i Kosovo. Men spørsmålet mitt i forhold til at den saka nå blir tatt opp igjen, var om ein kunne ha løyst dette på andre måtar enn det ein gjorde då ein utan folkerettsleg grunnlag gjekk til angrep på ein sjølvstendig stat, og faktisk gjennomførte ein del angrep som etter mi meining er sterkt i strid både med det eine og det andre, bl.a. var flyktningleirar, sjukehus og nyhetsstasjonar nokre av angrepsmåla. 




Det må frå norsk side og frå internasjonal side leggast større vekt på å gjera noko før konfliktar oppstår. Det har vore SV si linje så lenge eg har vore med i SV, å syta for å hjelpa med økonomi der det er nødvendig, og å syta for bistand der det er nødvendig, for å dempa konfliktnivået rundt omkring i verda. Ikkje alle er interesserte i det. Mange er interesserte i at det skal vera eit konfliktnivå, slik at det vil oppstå krig og kriser. Eg seier ikkje at Framstegspartiet er det. Men det er ikkje tvil om at dess meir aggressivt ein opptrer internasjonalt, dess større problem blir det, slik som me bl.a. ser i forhold til Bush.




Så til Luftforsvaret. Me kjem til å stemma mot forslaget frå bl.a. Framstegspartiet og Høgre, som òg er intensjonen til fleirtalet, om å kjøpa nye transportfly og jagarfly. Når det gjeld Framstegspartiet, vil dei bruka 30 milliardar kr på nye fly. Dei pøsar ut av skattebetalarane sine pengar heile vegen. 




Til slutt: Når det gjeld dette med karakterar, oppseding og objektivitet, er noko av poenget nettopp at når ein gjev karakterar, klarer ein ikkje å vera objektiv. Det er det som er problemet for dei som er for slike system.




 Replikkordskiftet er omme.




Jeg vil, akkurat som sakens ordfører, starte med noe av det mer prinsipielle, nemlig trusselbildet.




Jeg deler de synspunkter representanten Røsjorde gav uttrykk for ved begynnelsen av dagens debatt, nemlig at Norge verken nå eller på noe annet tidspunkt kan heve seg over sin geopolitiske plassering, og at det vil være direkte naivt i norsk forsvarspolitikk å se bort fra det. Det betyr ikke at vi nå har en invasjonstrussel fra vår nabo i øst, men det ville være naivt med vår plassering på kloden å anta at vi skulle være så kloke at vi kunne se 10–15–20 år inn i fremtiden, og så si: Vi kan med sikkerhet regne med at vi ikke skal bli utsatt for noe som helst. På det punkt deler Venstre, sammen med Kristelig Folkeparti og Senterpartiet, det bildet som representanten Røsjorde tegnet, og som vi også har felles med Høyre. Vi uttrykte det slik i sentrumspartiene da vi la fram vårt alternativ, at Regjeringen har også analysert dette, men de tok i grunnen ikke konsekvensen av analysen.




Så til det som Venstre oppfatter som de tunge tingene i denne saken. Jeg skal gå inn på dem før jeg kommer inn på de praktiske konsekvensene.




For det første: Forsvaret må hvile i folket. Forsvaret må hvile i folket på en slik måte at verneplikten og den produksjonen som skjer gjennom den, er så seriøs og så meningsfylt at noen har lyst på den, og at den samtidig gir en slik kompetanse at man vil delta i dette. Men produksjonen må også være så god og må ha et slikt nivå at man ikke om noen år risikerer at vernepliktsandelen er så lav at det norske folk ikke er villig til å bevilge penger til det forsvaret vi har. Eller at vi for den saks skyld, som noen muntert sa før i dag, ender med et yrkesforsvar hvor offiserene er bra, mens de vernepliktige soldatene rekrutteres fra det norske tilsvaret til kneipene i Marseille. Det får man utelukkende til ved å ta i bruk de tradisjoner som hviler i folket, og som vi kjenner til rundt i det ganske land. 




På det punkt er jeg urolig over de fellesmerknader som Arbeiderpartiet og Fremskrittspartiet har om verneplikten, fordi det kan oppfattes som at man ikke mener det sterkt nok. Jeg er ved ettertanke kanskje mindre urolig over Fremskrittspartiet enn over Arbeiderpartiet. Grunnen til at jeg er det, er at Arbeiderpartiet i utgangspunktet faktisk la fram det dokumentet som vi behandler i dag, og som hadde en så lav styrkeproduksjon at hvis det ikke hadde blitt justert – for det første av komiteen og deretter delvis av Arbeiderpartiet selv – så hadde vi vært nede i en vernepliktsandel på 37 pst. Dette synes jeg er alvorlig, og jeg synes det er gledelig at dette rettes noe opp ved å øke utdannelsen gjennom Heimevernet, men kanskje også først og fremst ved å styrke Hæren, både ved jegerutdanning i bataljonsforband og Trønderbrigaden. Og la meg kommentere det siste.




Det måtte være totalt useriøst for et land som er i allianse med USA, ikke engang å prøve å gi en ryggdekning og en sikring av de forhåndslagrene vi har, men å si på en eller annen form for trønderengelsk: «Welcome to the homeguard training senter in Stjørdal. Welcome»! Det er mye bedre å vite at det er en intakt brigadestruktur som kan mobiliseres, som kjenner lendet, og som kan stille opp. Det ville vært totalt uansvarlig om ikke dette elementet hadde blitt innført. Det er blitt innført av flertallet, og jeg ser på det som meget positivt i forhold til dagen i dag.




Det andre elementet som er viktig for Venstre, er nordområdene, og de er også blitt styrket. De er blitt styrket bl.a. gjennom det som har skjedd med MTB som strukturelement, og det er helt på sin plass, i hvert fall i enhver form for fredstidskriser. En kunne jo tenke seg en situasjon i vernesonen rundt Svalbard: Send en fregatt – dramatisk eskalering. Send en MTB – en holder seg til den logikken som Norge har holdt i hele den kalde krigen. Alle som blar i norsk historie – jeg skjønte at representanten Langeland ikke hadde gjort det – vil vite at en finner bilder omtrent fra hvert tiår hvor norske MTB-er har brakt opp russiske trålere som var på ferd inn der de ikke skulle være. Så dette er et forutsigbart element, og det er et element som er helt nødvendig for å ha respekt for sjøterritoriet vårt, og for å gi signal til alle andre om at vi mener alvor med det.




Det viktigste, hvis man da skal levere det som er nødvendig, er at det er en produksjon som er tilstrekkelig. Derfor må det være noen flere anlegg, derfor må det være noen flere leirer, og på den måten er det bra at både Heistadmoen, Haslemoen og Dombås er der. Men min uro går på følgende: Heimevernet skal ha 83 000. Jeg håper etter representanten Godals svar at man faktisk går gjennom innstillingen fra Sårbarhetsutvalget som foreligger, før man konstaterer hva et oppgradert kompetent heimevern, sammen med de nødvendige spesialistenheter – enten det er jegerenheter eller det er politiets spesialenheter – må ha for å møte de sårbarhetstrusler som vi nå er kjent med, og som er kartlagt gjennom Willoch-utvalgets innstilling, men som dessverre ikke er med i proposisjonen. 




Derfor er jeg glad for følgende: For 20 år siden utløste jeg latter i losjen til høyre for meg da jeg ville styrke Heimevernet. Det var en munter sesjon, og da skjønte jeg at for deler av det norske offiserskorpset var Heimevernet en slags underholdningsgeskjeft. Slik ser heldigvis ikke Stortinget på det, og slik ser heller ikke Venstre på det. Det er ikke ryggsekkalternativet som er temaet, men det er mennesker som vet hvor de bor, som har kompetanse og vet hvordan de skal opptre i kjent terreng. Det er en uvurderlig ting, spesielt når man skal endre oppgaven sin fra å passe på mobiliseringsdepoter til å passe på det som det nye sårbarhetsbildet utsetter oss for. Da er det helt uvurderlig, nettopp for å vite at man kan møte denne faren sammen med alle spesialistenheter, og da må man produsere nok for å få det til.




Når det så gjelder hvordan vi skal finansiere dette, hadde representanten Røsjorde i det som er hans styrke, nemlig myndighet og humor, en slags fantasifull skildring av hvordan Kristelig Folkeparti kunne drive kollekt, Venstre-folk kunne ta inn flaskepant, og senterpartistene kunne drive basar. Jeg må betro representanten Røsjorde at i sentrum har vi en hemmelig plan for hvordan vi virkelig skal få til slankingen i Forsvarets overkommando og departementet, og det er at vi skal ha en kallelse når representanten Røsjorde har tiltrådt som fylkesmann. Kallelsen blir: Arranger en permanent stollek i Myntgata og på Huseby til folk på grunn av representanten Røsjordes ustyrlige energi og munterhet nærmest gir opp og tar en hvilken som helst pensjonsavtale som en fordel. Ja, det kunne faktisk være et virksomt virkemiddel. Men jeg skal ikke drive det lenger, for jeg er sikker på at det var litt alvor i det. Alvoret i det er at det går ikke an å gå inn i en debatt hvor Forsvaret skal legge ned moer, hvor folk skal «blø» i tilhørigheten lokalt, og så skal man ikke kjøre beinhard rasjonalisering på toppen av toppsjiktet. Vi lever i et Norge hvor politiet er utsatt for det. Representanten Hernæs, som har vært her oppe før, har jo halvert antallet politidistrikter, og mener at han dermed får politifolk ut i gatene – han har saldert på den måten. Helsearbeidere er utsatt for det, lærere er utsatt for det, men ikke oberster og generaler og majorer og de som er midt imellom. Hva er dette for noe? Dette går ikke. Det går ikke an å opptre på denne måten. 




Noen har sagt at det var en stor skandale at Stortinget ikke bevilget nok penger, og det kan være et poeng i det, men det er da sannelig en like stor skandale at man ikke klarer å levere rasjonalisering, at man nærmest sitter med et system hvor den ene utredningen avløses av den andre, mens den som laget den første utredningen, ikke tør gjøre noe fordi han skal avansere til en høyere posisjon. Hvis noen oppfatter dette som en kritikk av både faglige, administrative og politiske ledelser uavhengig av parti, så er det helt korrekt. Og den formuleres ikke for å være etterpåklok på vegne av fortiden, men for å lage et trykk på vegne av framtiden. 




Når sentrum nå legger inn et budsjett, hvor vi justerer oss selv på 29 milliarder kr, vet vi at hvis vi har trykk på det som skal til, som går på ledelsesstrukturene, og som går på logistikkorganisasjonene, og vi har et minimum av eiendomskompetanse når det gjelder å selge de riktige tingene uten å gjøre noe dumt – og da er det ikke steinheller på Akershus det er snakk om, heller ikke Gardens kaserne på Huseby – så får vi dette til. Men uten det trykket – og jeg får si det høyt i salen: Jeg kjenner at når det trykket er borte i kommunal organisering, og jeg har vært sjef for noen andre enheter som ikke har hatt trykket – da skjer det jo ingenting!




Si til folk: Sitt rolig, skriv en utredning, og du får penger. De flytter ikke på seg, de flytter på alle andre. Og vi skal ha et forsvar som skal ha forsvarsevne, vi skal ikke ha et forsvar som skal ha papirflyttingsevne. Vi skal ikke komme i nærheten av situasjonen i Spania etter Franco, der det var så mange generaler og oberster igjen fordi de hadde gjort seg fortjent til det.




Vi er nødt til å gå inn i disse strukturene med en type tøffhet og en type styrke som vi ikke har gjort til nå. Hvis ikke, håner vi det norske folk, de som rundt omkring skal betale de pengene som i hvert fall Venstre er villig til å være med på å betale. Vi håner de menneskene som skal ha ordet i Forsvaret. Hvis man ikke utsetter toppstrukturene for denne type kritisk gjennomgang, gjør man simpelthen ikke jobben sin. Det er på det grunnlaget vi kan sondere et opplegg, og når representanten Restad, som er vel kjent som en systematisk petimetersjel med god oversikt, leverer 29 milliarder, og lover å levere, bør de partiene som står nærmest oss i tall, nemlig Høyre og Fremskrittspartiet, ta det som et godt signal. For det er på denne måten vi kan få til noe.




Jeg vil avslutte med å si til Arbeiderpartiet at jeg synes det er veldig viktig her i dag at Arbeiderpartiet forklarer sin noe tvetydige holdning til verneplikt. Skal verneplikten bare avskaffes? Man tør ikke å si det. Eller mener man virkelig det som veldig mange av oss nå sier, at den skal være seriøs i framtiden og holdes fast på? Venstre tror at den er helt avgjørende for at folk har tillit til Forsvaret.




 Det blir replikkordskifte.




 Representanten Dørum prøver å tegne et trusselbilde der enkelte får karakteristikken naiv, og der hans bilde av trusselen er det riktige.




Jeg tror at representanten sitter med et gammelt svart/hvitt-apparat, og at han bør prøve å få fjernkontrollen i gang og få skiftet over til det rette bildet. Jeg tror ikke at det i dag er invasjonsforsvaret og trusselen i nord som er det store. Vi skal ikke lenger ligge i en veigrøft i indre Troms. Det er ikke det som er norsk politikk lenger.




Hvis en går over på det trusselbildet som jeg ser for meg, så er det kanskje indre europeiske problemer. Det er det som skjer i Kosovo, som er et problem for det norske forsvaret, det er emigrasjonen fra Nord-Afrika som svømmer inn over Europa i sør, det er åtte millioner muslimer i Frankrike, det er fattigdom, det er miljøproblemer – jeg trodde faktisk Venstre var opptatt av de miljøproblemene som kan skape alvorlige problemer for samfunnet, jf. Tsjernobyl-ulykken – det er IT-problemer, hackere som kan lamme hele det norske forsvaret og hele det norske samfunnet, det er strømforsyningen osv. Jeg tror at hvis representanten Dørum greide å få stilt inn parabolen, slik at han fikk inn det rette trusselbildet, ville han skjønne at det er ikke det forsvaret som han prøver å tegne et bilde av, vi trenger i Norge.




Jeg vil be representanten Dørum om å komme med en kommentar til om det ikke er slik at han lever i en svart/hvitt-bildetid.




 Jeg forstår at representanten Halvorsen ikke har lest Willoch-utvalgets innstilling. Willoch-utvalget ble nedsatt av tidligere justisminister Odd Einar Dørum for nettopp å tegne det trusselbildet. Jeg beklager dypt at Sårbarhetsutvalgets innstilling ikke er en del av saken vi behandler i dag. Det fører bl.a. til begrunnelsen om at det er viktig at folk har del i forsvaret, det fører til begrunnelsen for et vitalt oppegående forsvar, og det fører til at vi ikke skal ha et heimevern hvor en må stå 30 år i rullene for å levere 83 000 mann i produksjon. Dette fører det til, i tillegg til at det fører til at vi har et kompetent politi, at vi har kompetente borgere.




Bildet i nord er ikke av invasjon, men av et rikt sted på kloden med kjempestore ressurser, hvor det å opprettholde stabilitet, det å opprettholde forutsigbarhet, faktisk er en del av vår internasjonale forpliktelse.




MTB-ene, som Arbeiderpartiet gikk med på under det rimelige press som oppstod, er jo en del av det å vise at vi yter vår innsats i nord. Og det vi har av forsvar, er ikke mer enn det som er realpolitisk nødvendig for en tenkt framtidig situasjon, som ikke jeg kjenner, men la oss si at Putin V om 15 år fikk en krise i Sentral-Asia: Så kommer resultatet: rykk fram til Vardø – automatisk telefonsvarer – og en HV-tropp med utkjøpte Kalashnikov-er. Det er en dårlig måte å gjøre det på. I en slik situasjon må vi hvert fall tenke som finnene gjør. Finnene sier jo i dag følgende: Mycket allvarlig reduktion av armén – skall reduceras från 26 till 22 brigader. Og finnene skryter ikke, de bare 

er

 der. De bare 

er

 der, slik at alle vet at en ikke bare kan krype inn. Men de brauter ikke av det. Det er det jeg snakker om: Vi skal ikke true noen, men vi skal være såpass nærværende at vi ikke får alliansen av liberalister, pasifister og slappfisker som bryter ned hele forsvaret vårt.




 Det har vært mye god humor i dag – både om kollekt, flaskepant og stolleker – en humor som jeg synes er aldeles utmerket i stortingsrestauranten, men som jeg ikke synes har noe særlig for seg i stortingssalen når vi diskuterer noe så viktig som det å ha dekning for den forsvarsrammen som vi nå vedtar. Og jeg tror at sentrumspartiene opptrer samlet når det gjelder underdekningen.




Da jeg påviste en underdekning på en halv milliard kroner i sted, tillot Restad seg å svare at dette hadde han hørt som rykter. Nå vet ikke jeg hvordan kommunikasjonen er mellom hr. Restad og hans parlamentariske leder, men det er nå engang slik at Forsvarsdepartementet har sendt et brev til de parlamentariske ledere og påvist en underdekning på 461 mill. kr i forhold til de rammene som Senterpartiet har beveget seg opp til. Da må jeg nok en gang – med den historien vi har om Forsvaret, hvor vi har hatt gode vedtak, men manglende vilje til å følge opp med penger – si at vi må ha noe mer konkret: Hvor har sentrumspartiene tenkt å ta disse pengene fra? Ellers havner vi i akkurat den samme situasjonen som tidligere ganger.




Så er det regionfeltet. Den regjeringen som både Dørum og Restad var medlem av, la frem meldingen om regionfeltet, og de brukte begrepet nasjonale hensyn som begrunnelse for at man ikke kunne øve på svensk jord. Det var også den regjeringen som sa at det alternativet som til slutt ble valgt, var det verst tenkelige av alle alternativer.




Synes representanten Restad det er rimelig, etter dette som kom fra hans egen regjering, å fortsette argumentasjonen om regionfeltet som om man skulle kunne øve i Sverige, og som om man ikke vet at det alternativet man valgte, kunne vært bedre?




Og så, hvis det blir tid: Hvor skal vi øve? Jeg har bare lyst til å avslutte med at når vi nå får denne kraftsamlingen om Forsvaret i Hedmark, er altså ikke det på grunn av sentrumspartiene, men til tross for den holdningen som sentrumspartiene har hatt til dette viktige spørsmålet.




 Presidenten går ut fra at replikken var rettet til Odd Einar Dørum – ikke til Restad.




 Det å bli forvekslet med den gamle Kripos-mann og militærvenn Restad ser jeg på som en anerkjennelse.




Når det gjelder spørsmål om inndekning, hadde sentrum en inndekning som vi har erkjent at folk enten ikke har hatt tid til å gå inn i, eller ikke har godtatt. Derfor har vi endret rammen, som Restad gjorde rede for tidligere i dag, til 29 milliarder kr. Vi tar ansvar og vil komme til å ta ansvar for den strukturen som blir vedtatt. Jeg vil ikke uttrykke det på noen annen måte. Men vi mener faktisk at det er helt nødvendig i en proposisjon – som ikke er et budsjett – å ha den type trykk på strukturene at det som til nå ikke har skjedd når det gjelder å slanke staber og støttefunksjoner, omsider skjer. Det er helt nødvendig å ha trykket!




Jeg må ærlig si – hvis man fjerner seg fra enhver forsvarserfaring, bare tar en kommunalpolitisk erfaring – at uten det trykket skjer det ikke noe. Jeg er opptatt av at det trykket skal være der. Jeg synes at representanten Hernæs skal glede seg over det jeg sa i en tidligere replikk til representanten Ingvald Godal, nemlig at Kristelig Folkeparti, Senterpartiet og Venstre, som jeg representerer – ikke Senterpartiet, selv om jeg gleder meg over å bli sammenlignet med Restad – har mye felles først og fremst med Høyre, men vi står også sammen med Fremskrittspartiet på mange viktige punkter. Det er en realitet som vi skal ta innover oss. Og når dette skjer, er det viktig å være oppmerksom på dette og høre at vi sier at vi justerer vår ramme. Men vi vil ha trykk. Vi vil ha trykk på det omstillingsarbeidet som også må skje på toppen i Forsvaret. Det norske folk, som betaler skatteregningen, fortjener det.




Når det gjelder skytefeltet, er det tidligere kommentert av Restad, og jeg rekker ikke å ta det i dette innlegget. Vi legger fram forslag som vi mener er nødvendige, når vi får nye kritiske spørsmål og kostnader på bordet. Vi la fram et helhetlig opplegg den 28. mai. Vi er selvfølgelig svært opptatt av at folk skal bli øvd på en skikkelig måte. Det vil vi også ta konsekvensen av.




 I motsetning til andre setter i hvert fall jeg stor pris på at hr. Dørum – hr. Dørum – gir uttrykk for sine synspunkter med en blanding av alvor og humor selv i stortingssalen. 




Det er riktig som hr. Dørum sier: Når det gjelder beskrivelsen av omgivelsene, de utfordringene vi står overfor, har Venstre og sentrumspartiene samme holdning som Fremskrittspartiet – og Høyre, for den saks skyld. Det er nettopp det som er med på å danne grunnlaget for å øke strukturen, en mer realistisk tilnærming enn det Arbeiderpartiet har brakt fram til debatt. Og slik som det nå synes å bli, blir også resultatet en strukturøkning.




Så hadde hr. Dørum en adresse til Finland. Jeg får bare si at i motsetning til Norge og Venstre i Norge undertegnet ikke finnene mineprotokollen, men det er det kanskje ikke fint å minne om.




Så har jeg lyst til å peke på at det som sentrumspartiene, Høyre og Fremskrittspartiet nå sammen går inn for, vil koste. Rett nok har ikke sentrum villet bruke penger på å få en fjerde brigade, men antakelig må man opp i minst 1,5 milliarder kr mer enn det som lå til grunn, og da er også sentrums alternativ underfinansiert. Hva gjør man så med det? 




Så til spørsmålet om hvorfor vi ikke er med på å kutte mer ned når det gjelder ledelse. Jo, vi er villige til det når den ledelsen som nå dannes, får omorganisert Forsvaret. Man kan ikke fjerne den ledelse som skal gjøre jobben. Man må ta tiden til hjelp og se hvordan det går. Jeg skjønner jo veldig godt at en major ikke setter seg ut på en gren og kutter av grenen på innsiden av seg uten på ordre fra en general – slik må man kunne tolke det.




 Representanten Røsjorde oppsummerte på en presis måte i sin siste replikk at en major selvfølgelig ikke gjør det. Det er jo ikke majoren som er problemet. Det er generalen eller generalens overordnede i linjen som er problemet. Og hvis ledelsen da ikke har trykk, er det klart at det ikke kan forventes at de som sitter nede, skal delta med noe engasjement. Min erfaring fra mindre og større offentlige apparater er at hvis ikke ledelsen eksponerer seg og får fram at den mener alvor, vil ethvert normalt tenkende menneske oppfordres til å helgardere seg. Helt riktig! 




Jeg er opptatt av å ha dette trykket på endringene. Jeg har i beskjedenhet selv ledet endringsorganisasjoner som handler om en annen form for liv og død enn forsvar. Forsvaret skal handle om det som vi håper å forebygge, men som er tøft nok når det skjer. Og jeg må si at det har da vært mulig for den som har vært villig til å gå inn i disse situasjonene som leder, men det er krevende. Veldig krevende! Det enkleste er faktisk å holde seg unna.




Jeg har tross alt begrenset erfaring fra å lede et departement og ha reorganisert det på ett år. Det var meget krevende, og heldigvis var det dyktige folk. Men jeg har følgende erfaring: Hvis man vet hva man vil og holder trykk på det, får man også et resultat. Det er hele poenget mitt. Dette presset, som jeg trodde det var tverrpolitisk enighet om i dette stortinget, føler jeg det som en plikt å holde trykk på når jeg har ordet her i dag.




Når det så gjelder økningen av krigsstrukturen, er det rett at vi i utgangspunktet hadde fire brigader. Men vi måtte også kompromisse i den realpolitikken som oppstod. Vi måtte øke rammen med 1 milliard kr og gikk ned fra fire til tre og en halv brigade, i den forstand at vi faset inn Trønderbrigaden, som vi hadde prioritert som nr. 1. Men vi klarte ikke den styrkeoppbyggingen som vi kunne gjort på Østlandet.




 Jeg synes jeg må være så elskverdig at jeg gir representanten Dørum anledning til å svare på det han ikke rakk i sin forrige replikk, nemlig hans standpunkt når det gjelder Regionfelt Østlandet, og hvor de styrkene som han nå er med på å legge til Østerdal garnison, skal øve. Det er ikke så veldig mange muligheter. Vi kan fortsette å skyte i de nasjonale verneområdene på Dovre, med skyts som har en helt annen rekkevidde enn dem vi hadde den gangen det skytefeltet ble anlagt, men vi har i dag en helt annen holdning til miljø enn det vi hadde den gangen. Det andre alternativet er at vi oppretter en luftbro – jeg holdt på å si en Berlin-bro – mellom Østerdalen og Nord-Norge. Det kan verken økonomisk, praktisk eller miljømessig være særlig ønskelig, men andre alternativer er jeg ikke i stand til å se. Jeg synes at sentrumspartiene – jeg oppfatter fortsatt at de står sammen – burde gi et svar på dette.




Og så en ting til når det gjelder rammen: Jeg synes fortsatt det blir for lettvint å lage en slags ordlek om en underdekning på en halv milliard kroner. Dette er, som jeg sa, tall som kommer fra Forsvarsdepartementet til de parlamentariske lederne. Og jeg vil gjenta hva jeg sa i et tidligere innlegg. Det er god praksis i Stortinget for at vi ikke leker med hypotetiske tallstørrelser, men forholder oss til de utredningene som kommer fra departementene. Da holder det ikke å henvise til at representantene ellers er gode med tall.




Så helt til slutt: Høyre har aldri brukt en innsparing på 450 polititjenestemenn til å saldere noe budsjett. Arbeiderpartiet la frem forslag om det, men det gjorde ikke vi. Det tror jeg også at representanten Dørum er klar over. 




Utover det: Vi gleder oss også over at det på meget betydelige områder er forlik om Forsvaret mellom sentrumspartiene og oss.




 Representanten Hernæs har helt rett i hvilke logiske alternativer som eksisterer, så lenge det ikke eksisterer skytefelt i Østerdalen. Det er helt riktig. 




Det vi har bedt om, er at man skal få avklart de spørsmål som nå er reist. Det er det som ligger i vårt forslag. Det går ikke lenger enn det. Vi syntes det var ansvarlig i forhold til de problemer som er oppstått med hensyn til støy og eventuelle kostnader. Det er det vi har bedt om. Det er slik at inntil det feltet blir klart, må man bruke eksisterende felt. Som beskrevet, ligger de på Dovre og i Nord-Norge. Jeg har ikke noe å tilføye til det. Det var et helt logisk resonnement som representanten Hernæs framførte i mitt sted, og jeg slutter meg til det.




Når det så gjelder salderingen, må jeg si følgende: I den proposisjonen vi fikk, stod det nesten ikke et tall. Det fins heller ikke et organisasjonskart. Kristelig Folkeparti, Senterpartiet og Venstre bad om å få tall fra Forsvarsdepartementet. Vi fikk til å begynne med beskjed om at det var nesten umulig å levere tallene. Ca. en uke før fristen fikk vi noen svar, og etter hvert ble det en dialog om dette. Vi har en vilje til å gå inn med et hvilket som helst tall, slik at det vi faktisk stemmer for, blir resultatet. Det er slik vi har jobbet hele tiden. Slik begynte vi å jobbe, og etter hvert begynte vi å få svar fra departementet. De som sitter i komiteen, altså representantene Stråtveit, Rise og Restad, jobbet slik, og de har justert seg. Vi er da ansvarlige for at når vi ønsket en større produksjon og et større nærvær i nord, justerte vi rammen vår til 29 milliarder kr, og det er klart at det gir vårt utgangspunkt for å operere videre. 




Men jeg vil ikke kommentere dokumenter jeg ikke har sett, fra denne talerstol. Jeg er nødt til å forholde meg til det arbeidet som er gjort, og til det at vi vil ta ansvar for våre handlinger.




 Flere har ikke bedt om ordet til replikk.




 Før jeg begynner på mitt innlegg, må jeg få lov til å si at jeg forundres over at trykket i Venstre er så mye større når de er i denne sal, enn når de er i regjering. Det ble, som Riksrevisjonen har sagt til oss, ikke gjort noe for å fjerne noen i Forsvarets overkommando i de to årene som Bondevik hadde regjeringsmakt.




Men nå er vi da endelig der da den store saka om omlegginga av Forsvaret skal bli vedtatt. Det har vært nedlagt mye arbeid både innad i Forsvaret, i det politiske liv og i departementet, og mye arbeid vil gjenstå i Forsvaret etter denne dagen også. Mange frustrasjoner blant de ansatte har det vært, og ennå er de ikke helt slutt, vil jeg tro. Mange regnestykker er blitt regnet, og forskjellige resultater er kommet fram overalt. Det gir grunn til bekymring og gjør det ikke lettere å ta vanskelige avgjørelser her i huset. Mitt håp er likevel at når vedtakene er blitt fattet, så samles man om å gjennomføre dem. Det har ikke alltid vært tilfellet i Forsvaret inntil i dag. Denne gangen håper jeg at treneringer ikke vil finne sted. Sjøl om ikke alle vedtakene vi er blitt invitert av Regjeringa til å fatte, vil bli fattet, er det likevel slik at de aller fleste forslagene fra Regjeringa vil bli vedtatt i kveld. Noen få videreutredninger vil bli gjennomført de kommende måneder.




Forsvaret har i mange år nå vært gjenstand for strukturomlegginger, både i Luftforsvaret og i Sjøforsvaret. Jeg er bekymret for at den strukturen vi vedtar i dag, ikke helt vil passe inn i den økonomiske rammen, sjøl om den økonomiske rammen er blitt økt betraktelig. Det er viktig at de ansatte nå kan få konsentrere seg om den egentlige jobben sin, og ikke bare holde på med nye utredninger. Uansett om debatten går høyest om økonomiske rammer, nedleggelser og flyttinger, er og blir de ansatte det viktigste vi har i Forsvaret. Derfor er personal-, familie- og rekrutteringspolitikken svært viktig, men det er også viktig at det er rom for riktige investeringer, slik at de ansatte kan utføre sin jobb på en tidsriktig måte. Og så er det viktig at Forsvaret fortsatt arbeider for å få opp kvinneandelen. Jeg vil påstå at det vil bli et bedre forsvar med flere kvinner, også i høyere stillinger. 




Mens Bondevik-regjeringa vendte tommelen ned, stod Arbeiderpartiet og Høyre samlet gjennom hele denne stortingsperioden om at de nye MTB-ene av Skjold-klassen skulle bygges. Jeg er derfor spesielt glad for at vi er blitt enige om at det skal bygges fem nye MTB-ere. Disse fartøyene er flotte, funksjonelle, raske og hypermoderne, utviklet og bygd i Norge for norske forhold. Mange har de vært som har stått på i kampen for Skjold og de arbeidsplassene denne bygginga vil føre til. 




Langs vår lange kyst er det oppgaver nok å ta fatt på: tilstedeværelse, avskrekking og hjelp i nødssituasjoner er noen av dem. Når vi nå bestemmer å legge ned de aller fleste av sjøforsvarsdistriktene, som vi akkurat faktisk har opprettet, og dermed vil få langt færre ansatte i ledelsesstrukturen i Sjøforsvaret, mener vi at det må være rom for å drifte MTB-flåten uten at det skal gå ut over andre deler av det operative Sjøforsvaret. Ut av kontorene og over i fartøyene i praktisk sjømannskap ute langs vår lange kyst, må være målet. Mindre byråkrati og mer praktisk arbeid må gjelde også i Forsvaret i framtida. 




Jeg er også svært glad for at Kystvaktas base fortsatt forblir på Sortland, og at deres viktige arbeid kan videreføres. Her er tilstedeværelsen viktig, men svært viktig er også fiskerikontrollen og den hjelp Kystvakta gir i nødssituasjoner. På Barentshavet er den norske Kystvakta en øyeblikkelig hjelp for alle mennesker fra alle nasjoner som har sitt virke der oppe, og iallfall på vinterstid er det ingen helgedag å arbeide på Barentshavet. 




Forsvaret av Norge er bygd opp over tid over hele landet, og mang en forsvarskommune har nytt godt av å ha trygge og gode arbeidsplasser i Forsvaret og de skatteinntektene Forsvarets ansatte har ført med seg. Mange lokalsamfunn har også nytt godt av de ansatte i Forsvaret og deres familier, deres kunnskaper og engasjement. Men det er en kjensgjerning at mange enheter er dyrere å drifte enn færre og større, dessverre. Det dreier seg ikke bare om at hver leir eller mo skal ha sin ledelse og sin struktur, men enda mer om at Norge på lik linje med alle andre land har hatt en eventyrlig teknologisk utvikling. Nå kommuniserer vi via mail, mobil, tekstmeldinger og videokonferanser, og sjeldnere via telefaks, seminarer, konferanser og fysiske møter. Dette er en virkelighet som hele det norske samfunnet må ta innover seg, også Forsvaret. Den nye teknologien gjør noen oppgaver overflødige, men den er dyr å kjøpe inn, og den blir fort foreldet. 




Det snakkes spesielt fra sentrumspartiene om sentralisering, men i virkeligheten er det en tilpasning til dagens teknologiske virkelighet. Det er en utvikling vi kan mislike eller like, men uansett må vi som er valgt til å ha ansvaret, ta denne utviklingen på alvor og forholde oss til den på en offensiv måte. På samme måte som ny teknologi gir oss nye muligheter, har den også sine sidevirkninger. Det trengs færre mennesker enn før til å gjøre de samme jobbene. Forsvaret har vært flink til å utdanne sine folk i alle grener og på alle vis til de viktige oppgavene de har i inn- og utland. Men de har ikke vært like flinke overalt til å samarbeide med hverandre innenfor de samme utdannelsesgrenene på tvers av forsvarsgrenene. Den omlegginga vi nå vedtar, vil sørge for at et samarbeid nå vil bli det normale og ikke unntaket. Vi er også opptatt av at utdannelsen på krigsskolenivå og oppover snarest mulig må aksepteres på linje med sivile utdanninger. 




Nesten alle fylker mister noe i denne omlegginga. Noen få får noe mer enn de har i dag, men det vanskelige er å legge ned. Det er vondt for de ansatte, for noen helt uforståelig. Det er sårt og vanskelig for lokalsamfunnene, nesten ufattelig, når vi ser på de flotte, gamle, velholdte, historiske stedene som har gitt sine lokalsamfunn identitet, trygghet og stolthet. I mitt hjemfylke, Vestfold, gjelder dette leiren i Stavern. Jeg tror ordet «sorg» er det eneste ordet som dekker og er den rette beskrivelsen på manges personlige følelser når vi nå erkjenner det faktum at nedleggelsen blir vedtatt her i kveld. 




I ettertid må alle gode krefter samles i stat og kommuner for å ta vare på de kulturhistoriske nasjonalskattene, slik at allmennheten i framtida kan nyte godt av de vakre naturperlene som Forsvaret ikke lenger trenger. Men livet er slik at sorger og gleder følger hverandre. I Vestfold vil vi nå få beholde Luftforsvarets stasjon på Mågerø på Tjøme med dertil hørende skolevirksomhet, noe jeg setter stor pris på. Befalsskolen på Karljohansvern i Horten vil i framtida bli Sjøforsvarets befalsskole, men sjøforsvarsdistriktet og orlogsstasjonen må legges ned. Derimot vil det tekniske verkstedet som gjør mange gode jobber for Forsvaret, bli beholdt i Horten. Om vi vil få beholde Kongelig Norske Marines Musikkorps i Horten, vet vi ikke helt før avstemmingen er ferdig her i kveld. Men vi i Arbeiderpartiet vil iallfall stemme for det. 




Kirsti Kolle Grøndahl hadde her overtatt presidentplassen. 




 Vi diskuterer i dag omleggingen av Forsvaret. Det er en stor og viktig sak. Det handler om hva slags forsvarsstruktur Norge skal ha i fremtiden. Det handler om hvorvidt vi skal ha et troverdig forsvar. Skal vi ha tilstedeværelse, og skal vi vise at vi hevder suverenitet over våre områder på land og ikke minst på sjø? Det handler om å være i stand til å overvåke våre havområder. Det handler om å forhindre at man får inntrengere. Det handler om å forhindre at vi får en katastrofe som kan ramme vår kyst, av både atomavfall som skal fraktes nordover langs kysten, og av mengder med flytende asfalt som skal fraktes sørover langs kysten. Det handler om å ha en kystvakt som er operativ. Det handler om å ha tilstedeværelse og vise flagget sitt. Og det handler om å verne og vakte over våre naturressurser som fins i både norsk økonomisk sone og i Smutthullet og i Smutthavet.




Det snakkes om krig og forsvar. Jeg vil si det så sterkt: Den tredje verdenskrig utkjempes i dag, og den gjelder hvem som skal kontrollere maten som verdens befolkning skal spise, den reine maten – maten i havet. Det som foregår i dag, både i Barentshavet, i vår sone og i Smutthavet, er helt uten kontroll. Kystvakta og våre marinefartøyer har ingenting å gjøre i de internasjonale smutthav og smutthull som finnes, som vi ikke har jurisdiksjon over.




Det handler også om å bevare våre kystfort, og jeg er glad for den ordningen som en har kommet fram til i innstillingen, at vi i det minste skal ha dem i «møllpose».




Jeg er også glad for at det er funnet plass til MTB-ene på budsjettet, og selvfølgelig fregattene – de kommer jo – men det dreier seg også om å ha såpass med penger at man kan holde både kystvakt og fregatter i sving.




Vi har stridsbåtnettet – det er greit – det var vel det som skulle være erstatningen for kystfortene, men jeg må ærlig talt si at hvis man skulle satse alt på de stridsbåtene og på soldater som omtrent skal bruke matpakke og termos-prinsippet når de skal ut og krige, blir det litt tynt etter min oppfatning. 




Det handler videre om hvorvidt vi skal ha et troverdig luftforsvar. Det er opplagt at skal vi ha et forsvar, må vi ha både et sjøforsvar og et luftforsvar. Vi må få kjøpe inn kampfly, og de må kunne kjøpes inn utenfor rammene.




Det handler selvfølgelig også om hvorvidt vi skal delta i krig i andre land. Jeg har sagt det før: Kystpartiet er helt imot at vi skal drive krig i Kosovo eller noe som helst annet sted i verden. Norge har alltid vært en fredselskende nasjon. Vi har aldri drevet på med å krige i andre land. Derfor må jeg si at den pengebruken, den sløsingen med penger som foregår i forbindelse med vårt engasjement i Kosovo, er uten samtykke fra Kystpartiet, iallfall.




Det handler videre om hvorvidt vi skal ha en troverdig verneplikt, og med den innstillingen som ligger på bordet, ser det ut til at vi kan få også det på plass. 




Jeg har kontinuerlig siden nyttår sammen med en rekke andre representanter stilt en rekke spørsmål her i Stortinget om kystovervåkingen, om å sikre at vi får en oppgradering av kystradarkjeden i sør. Ved å bruke 200–300 mill. kr over en femårsperiode kan vi overvåke hele norsk økonomisk sone med radar – ikke til Tromsø, men det sies jo at det er et arbeid i gang.




Så vil jeg si noen få ord om Reitan/Jåttå. Vi står overfor en situasjon med samlokalisering av Forsvarets overkommando med NATO. Det er åpenbart at ved å nedprioritere Reitan framfor Jåttå får man ikke den kontroll med Barentshavet som man ville ha med Reitan som hovedkvarter. Og jeg har lyst til å si det med et vers: Rei-ta-ti-ra-ti-rei-ta-ti-Reitan! (Munterhet i salen)




 Presidenten takker for dette vektige innlegget i debatten.




Jeg deler standpunktet til representanten Bastesen, men jeg skal ikke prøve å fremføre det på den måten, bare kort og saklig og nøkternt understreke at når det gjelder plasseringen av hovedkvarter, er vi enige.




Dagens debatt om omleggingen av Forsvaret i kommende fireårsperiode viser at regjeringen Stoltenbergs forslag er blitt kraftig endret på flere områder. Flertallet ønsker et sterkere nasjonalt forsvar og også en noe høyere økonomisk ramme, samtidig som det er bred enighet om å opprettholde vår kapasitet og delta solidarisk i internasjonale operasjoner for fred og krisehåndtering. Dette tror jeg er bra for Forsvaret, og det er bra for landet. 




Vi er tilfreds med at de fleste endringene drar utfallet nærmere det alternativ som sentrumspartiene la fram 28. mai, nemlig: Heimevernets oppsetningsstyrke kuttes ikke til 60 000 mann, slik Regjeringen foreslo, men Heimevernet får beholde 83 000 soldater, slik sentrum ønsket. Den sterke nedbygging av verneplikten bremses, bl.a. ved at Heistadmoen, utdanningsgarnisonen, opprettholdes – også det i strid med Regjeringens forslag. I pakt med sentrumspartienes forslag droppes forslaget om nye forsvarsdistrikter, og det gis territorielt ansvar til dagens 18 HV-distrikter. Hæren styrkes i forhold til Regjeringens forslag, med en mobiliseringsbrigade i Trøndelag. Regjeringens forslag om å fjerne missiltorpedobåtene som strukturelement i Sjøforsvaret blir avvist, og nye MTB-er av Skjold-klassen vil bli bygd. Den militære tilstedeværelsen i Nord-Norge styrkes innenfor flere forsvarsgrener, ikke minst innenfor Marinen, som skal kontrollere våre store havområder.




Det er altså flertall for en sterkere krigsstruktur enn det Regjeringen foreslo. Det som nå tegner til å bli flertallets vedtak om forsvarsstruktur, ligger ganske nært opp til sentrumspartienes alternativ på mange områder.




Når det gjelder finansieringen av det framtidige Forsvaret, har også sentrumspartiene et forslag som ligger noe over Arbeiderpartiets. Det burde derfor nå ligge til rette for å få subsidiær oppslutning fra andre partier under voteringen omkring dette senere i dag.




På forhånd gav Regjeringen uttrykk for et sterkt ønske om å få til et forlik som kunne forplikte partiene til å gi Forsvaret stabile og forutsigbare rammer under den krevende omstillingsperioden som de nå står foran. For min del uttalte jeg full enighet til dette standpunkt. Det ville vært en stor fordel å ha fått et bredt forlik, både om struktur og om økonomiske rammer. Det er så langt ikke oppnådd. Og jeg må si det har forundret meg at ikke statsministeren selv har lagt større tyngde inn i arbeidet for å oppnå et slikt forlik. Han lot dette drive, slik at vi i dag får et sprik på flere punkter, særlig når det gjelder økonomisk ramme. Hvis Regjeringen mener et forlik er så viktig som den har gitt uttrykk for, hadde jeg ventet et sterkere engasjement, ikke bare fra forsvarsministerens side, som var i aktivitet, men også fra Regjeringens ledelse, med sikte på å få til dette forsvarspolitiske forliket som vi hadde vært tjent med.




Under sluttspurten med forsvarskomiteens innstilling har sentrumspartiene tilpasset sine forslag noe med sikte på at det kunne lette arbeidet for å få til vedtak som kunne bli retningsgivende for et forlik. Det gjør også at vi har funnet å måtte – og ville – øke den økonomiske ramme noe i forhold til Regjeringens forslag, men likevel innenfor rimelighetens grenser.




Den forsvarsstruktur som det nå er flertall for, kan, om den vedtas, sammen med sentrumspartienes forslag til økonomiske rammer for fireårsperioden gi de rammer som trengs for omleggingen av Forsvaret. Jeg utfordrer derfor både partiene til venstre og til høyre for sentrum til å se den muligheten som her ligger for samlende vedtak, selv om de ikke samsvarer med partienes primærstandpunkt.




Det som skuffer meg mest med utfallet av dagens behandling, er at Arbeiderpartiet og Fremskrittspartiet i en slags koalisjon i realiteten bidrar til å svekke den allmenne verneplikt. 




For øvrig blir det fattet mange gode vedtak i kveld.




 Dette har vært en debatt velsignet fri for enkeltspørsmål. Det tror jeg er meget riktig, fordi en god del av de grepene som nå gjøres, er helt nødvendige for å rydde plass til mer kampkraft i Forsvaret. Vi trenger de pengene for å få et bedre forsvar. Jeg har riktignok fra tid til annen følt at jeg har sittet på kontormøte i departementets budsjettavdeling, slik som debatten hittil har gått. Men det er heller ikke noe rart, fordi debatten om forsvarsbevilgninger gjennom de siste årene ofte har vært debatten om feilberegninger og tall som har vist seg å bli andre. Og det er ikke noe rart at det er debatt om dette.




Men det er en krevende behandling vi er gjennom, for det spørsmålet som jo stilles, er hvor mye penger er vi villig til å bruke på en forsikringspremie i en tid hvor den aktuelle fiende ikke måtte stå rundt døren. Da er det fristende å utsette og utsette og utsette, og det er jo historien om 1990-årene og en av de viktige grunnene til den ubalansen som Forsvaret har fått.




Det er grunn til å understreke at Forsvaret er en forsikringspremie. Vi skal ta høyde for det uventede, og uansett hvor flinke skrivebordskrigerne er til å lage scenarier, så er altså historien om det forrige århundret historien om de uventede utviklinger, og derfor må Forsvaret være stort nok og forberedt nok på det uventede. 




Jeg tror det er svært viktig å understreke at dette er et forsvar som er basert i alliansen, hvor vi har en forpliktelse til å ta vare på vårt eget, men samtidig sette oss i stand til å virke for det felles beste. Det har før denne debatten vært forsøk på å lage motsetninger mellom satsing her hjemme og satsing ute. Det er en falsk motsetning. Vi må sette oss i stand til å operere og bidra ute, nettopp for i sin tur å få solidaritet fra våre allierte her hjemme om det skulle bli nødvendig.




Det er helt riktig at det har vært svært ønskelig å få til et forlik om Forsvaret for å unngå den ubalansen vi har hatt gjennom mange år. Men hvilket som helst forlik er jo ikke ønskelig; Forsvaret må være godt nok. Og problemet med et forlik er jo at det alltid er den seneste båten i konvoien som bestemmer farten, og i dette tilfellet Arbeiderpartiet. Det forslaget Regjeringen fremla, var rett og slett for smått. Og når man sier at det var den realistiske rammen – ja, så er det et viljespørsmål hva som er realistisk. Vi andre har gjennom år vært villig til å bevilge høyere forsvarsbudsjetter enn Arbeiderpartiet, og hadde derfor større muligheter for å få et forsvar som er godt nok.




Vi får flertall for strukturen. Jeg vil advare representanter mot å gå for langt i å påta seg eierskapet til den strukturen som er. Det er mange som har tenkt likt. Jeg går ut fra at representanten Rise, når han ser igjennom referatet fra sitt innlegg, vil forstå at han gikk vel langt – bidraget har vel stort sett vært å sette plast rundt det man hadde tenkt. Det er forskjellen. Realiteten er at mange av disse tankene om krigsstrukturen har vært tenkt parallelt i flere grupper, og det er jo nettopp styrken i saken at man kan tenke likt. At det har vært nødvendig å kjempe igjennom f.eks. MTB-ene, har vært tøft når ingen andre er med, men det er en annen side av saken.




Det Forsvaret som vi nå i dag vedtar, har en prislapp. Der tror jeg vi får legge departementets beregninger til grunn, og den prislappen er altså 118 milliarder kr, og i overensstemmelse med det fremmer Høyre i dag forslag. Det forslaget er det beste grunnlaget for et forlik som gjør at det er sammenheng mellom penger og struktur. Alle andre lavere forslag vil gi problemer i større eller mindre grad, avhengig av hvor detaljert man kan greie å styre det. Men jeg synes ikke at dette er tidspunktet for ved regneoperasjoner å forsøke å få det samme for en lavere pris. Det tror jeg kan gi oss ubehagelige overraskelser. 




Så er selvfølgelig spørsmålet: Skal vi da være med på å stemme for forslag som ikke er våre egne? Det vil vår gruppe overveie under den uttrykkelige forutsetning at det da i så fall er 

gulv 

vi etablerer, og at det er muligheter for å kjempe for å gå over senere. Det er en forutsetning for det hele. Det må forslagsstillere senere kunne presisere, at vi stemmer i så fall for under den forutsetning at vi er med på å etablere gulv. 




Så en veldig kort bemerkning om Jåttå og Reitan. Jeg har lyst til å si at jeg tror det er meget gode argumenter for begge løsninger. Det betyr at begge løsninger er forsvarlige. Problemet oppstår i det øyeblikk man gjør som representanten Restad og sier at man sender signaler ved sitt valg. Det er et meget uklokt standpunkt. Det kan misforstås i andre land, og det er det intet grunnlag for.




 Jeg er nå engstelig for at stortingsflertallet gjør nøyaktig det samme som stortingsflertallet og Regjeringen har kritisert tidligere storting for, nemlig at man vedtar en struktur som man ikke garanterer de nødvendige pengene til, slik Jan Petersen snakket om.




Det foreligger ikke noen offisiell prislapp på det som blir sluttvedtakene her i kveld, ganske enkelt fordi vi ikke vet hva sluttvedtakene vil bli, før de er fattet. Imidlertid er det allikevel flere partikonstellasjoner som vil gjøre det samme som vi har kritisert at Regjeringen bad forsvarssjefen om å gjøre, nemlig å begynne med en økonomisk ramme, og så si: Hva får vi av forsvar for dette? 




Dette har Fremskrittspartiet alltid ment er galt. Med utgangspunkt i Norges sikkerhetspolitiske situasjon, forsvarspolitiske situasjon og vurdering av den langsiktige usikkerhet i vårt naboland bør vi konstruere det Forsvaret vi trenger i form av en struktur, og så kan vi spørre hva det koster. Så kan vi forplikte oss til at vi i alle fremtidige budsjetter skal binde oss til ikke å stemme for et budsjett uten at dette gulvet som er konsekvensen av kostnadene, er med i alternativet. 




Så fort vedtakene er fattet når det gjelder struktur, kommer derfor Fremskrittspartiets stortingsgruppe til å be Forsvarsdepartementet om en offisiell beregning av kostnadene ved den vedtatte struktur, og det er mye som tyder på at det blir mer enn de 118 milliarder kr som Petersen nevnte. Vi er innstilt på at når det gjelder det som blir prislappen på vedtakene om struktur, som skal regnes ut korrekt etter en grundig gjennomgang, bør partiene inngå en forpliktende, skriftlig avtale om at de i neste fireårsperiode ikke stemmer for budsjettalternativer som ikke har dette minimum av bevilgning, altså et gulv. Vi ønsker ikke noe tak. Det er vårt utgangspunkt. Det er det eneste som kan sikre den forutsigbarheten som alle snakker om. Vedtar man nå noen rammer som ikke dekker det som blir den vedtatte struktur, er vi igjen tilbake i det gamle hvor det ikke er forutsigbarhet. 




Så jeg inviterer de øvrige partier: La oss vedta strukturen – ikke vedta noen økonomisk ramme – og finne ut hva det koster! Og så undertegner vi alle – etter mønster fra kontantstøtteavtalen som nettopp gav forutsigbarhet på det området – på at vi ikke vil stemme for noe mindre til forsvarsbudsjettet i den kommende fireårsperioden.




Så har det vært mange som har snakket mye om økonomi også når det gjelder investeringer. Jeg kan ikke forstå at vi ikke nå kunne ha tatt avgjørelsen politisk om at vi skal sørge for at når F-16 må fases ut, skal vi være med i utviklingen av et nytt jagerfly, enten det europeiske eller det amerikanske – og det kan vi bestemme nå – og at vi skal anskaffe 60 fly. Det kan da ikke være noen grunn til at dette skal skape uforutsigbarhet ved at det muligens skal tas innenfor rammen av det ordinære forsvarsbudsjettet. Derfor har vi i revidert nasjonalbudsjett fremmet forslag om å opprette et fond for deltakelse i utviklingen av og anskaffelse av 60 nye jagerfly, og vi bevilger 30 milliarder kr. Det er fremdeles mindre enn den merinntekten som staten har fått som følge av ekstraordinære inntekter i inneværende år. Dette er et beløp som da vil være satt til side, som står der, forvaltes, og automatisk vil kunne betales ut over mange år. Slik slipper vi videre krangling om vi skal ha jagerfly eller ikke, som er det forsvarssjefen har sagt er det viktigste på lang sikt. 




Det kan ikke være slik at den ordinære forsvarsdriften skal gå opp og ned i takt med store utstyrsanskaffelser, eller om en regjering får flertall for en stor deltakelse i internasjonale operasjoner. Det er denne utforutsigbarheten, det at man plutselig velger å gjøre noe som påfører store kostnader, vi må komme bort fra. Derfor må vi finne ordninger som sikrer en jevn aktivitet i det ordinære forsvar. Rent personlig synes i hvert fall jeg det hadde vært best om vi kunne sørget for at alle de store anskaffelsene ble tatt utenfor de ordinære budsjettrammer. Når det gjelder jagerfly, er det 30 milliarder kr over 20 år, altså 1,5 milliarder kr pr. år. Det må være bedre å ta det i én jafs – så er det på plass – enn å fortsette med å ha usikkerhet. Og hvis man skal ta det innenfor rammen, må andre ting innenfor Forsvaret reduseres med 1,5 milliarder kr, eller et større beløp, fordi det vil være noen år hvor pengene – etter kontantstøtteprinsippet – kommer til utbetaling. 




Vi synes det er en helt uforsvarlig måte flertallet gjør det på. Vi står fast på at vi vil lage en struktur slik vi har foreslått, og vi er villig til å bevilge det det koster. Jeg synes det er uansvarlig av flertallet å gjøre det omvendt: å ta utgangspunkt i hva de har råd til.




 Regjeringens forslag til omlegging av Forsvaret har sin basis i en grunnleggende erkjennelse av at Forsvaret i en årrekke har befunnet seg i en dyp, strukturell krise, og denne krisen hadde bare vært marginalt bedre eller verre med noen hundre millioner kroner mer eller mindre. Forsvaret er dårlig organisert i forhold til de oppgaver det skal løse, samtidig som de ressurser Forsvaret får tilført, er for små til å drive og fornye det på ansvarlig vis.




I dag bruker vi for store summer på et forsvar som ikke gir økt sikkerhet, men der gal bruk av pengene for ofte fører til at vi setter fly på bakken, legger fartøyer til kai og tærer på våre lagre. Vi vil ha mer sikkerhet for hver krone, ikke mindre.




For hvert år som går, blir Forsvaret dessuten enda mer gammeldags og i enda dårligere stand til å løse sine oppgaver, fordi midlene til å drive og ikke minst fornye det på en skikkelig måte ikke finnes, og fordi utviklingen har løpt fra den kalde krigens måte å organisere Forsvaret på. Det mener faktisk alle land, også vår nabo i øst. Derfor er alle land inne i en dyptgripende reorganisering av sine forsvar. Vårt forsvar er med andre ord inne i en negativ utviklingsspiral, som i løpet av få år vil føre til et forsvarspolitisk sammenbrudd dersom ikke drastiske grep tas. Om forholdsvis få år – om vi ikke gjør noe med det, og det ser det ut til at vi vil – vil alt gå med til lønninger og ren drift av et stort antall garnisoner uten at det produseres reell forsvarsevne. For å sitere et enstemmig Forsvarspolitisk utvalg, der alle partiene på Stortinget var representert, og som avgav sin innstilling i fjor:







«Å motvirke Forsvarets voksende ubalanser og utvikle et Forsvar som er tilpasset dagens virkelighet og fremtidens krav, er ikke et spørsmål om justering og rasjonalisering. Det kreves 

radikal omlegging."




– Dette sa alle, fra Fremskrittspartiet til SV.




På samme måte understreket forsvarssjefen i Forsvarsstudien 2000 behovet for en omfattende og rask omlegging av Forsvaret. Han begrunnet dette behovet både ut fra det sikkerhetspolitiske behov for å modernisere styrkestrukturen, og ut fra det økonomiske behovet for å redusere størrelsen på Forsvaret. Skulle vi vedlikeholde og drifte dagens vedtatte struktur, som mange er tilhengere av, ville det kreve minst 36 milliarder kr i årlige budsjetter – og jeg legger merke til at ikke noe parti er i nærheten av det tallet her i dag.




Med basis i disse rådene fra forsvarssjefen og Forsvarspolitisk utvalg anbefalte Regjeringen i St. prp. nr. 45 betydelige grep i Forsvarets struktur og organisasjon. Vi anbefalte både en reduksjon av størrelsen på Forsvaret for å tilpasse det til realistiske, men økte – jeg understreker økte – økonomiske rammer, og en modernisering av Forsvaret for å tilpasse det til en ny sikkerhetspolitisk situasjon og den militærfaglige utvikling. Den overordnede målsetting for anbefalingene var å legge til rette for en modernisering av Forsvaret gjennom å kutte 5 000 årsverk og redusere de årlige driftsutgiftene med 2 milliarder kr.




En omlegging i den størrelsesorden Regjeringen har anbefalt, vil nødvendigvis være smertefull, for både enkeltpersoner og lokalsamfunn. Vi mener imidlertid dette er en pris som må betales om vi skal skaffe et moderne forsvar tilpasset en ny tid, og ikke minst trygge arbeidsplasser i framtiden. Jeg vil gjerne her fra denne talerstolen gi min honnør til befals- og arbeidstakerorganisasjonene i Forsvaret for å ha tatt denne utfordringen på strak arm, selv om de selvsagt har hatt sine kritiske merknader og derigjennom faktisk påvirket proposisjonen. Regjeringen anbefaler videre, som kjent, tiltak for å avhjelpe de sterkest berørte kommunene, og dem er det flere av.




I tillegg til den høyst forståelige kritikk som proposisjonen er blitt møtt med fra organisasjoner, lokalsamfunn og enkeltpersoner som er sterkt berørt, er også Regjeringen blitt kritisert for å anbefale en for sterk nedbygging av Forsvaret. Vel, jeg viser til at i forhold til årets nivå øker man i proposisjonen med 1 milliard kr og gjennom Arbeiderpartiets opplegg i innstillingen med 1,5 milliarder kr i forhold til dagens nivå. Og det er en krevende oppgave for de partier som ikke har for vane å kutte i sykelønnsordningen eller i bistandsbudsjettet for å skaffe ryggdekning for flere milliarder til Forsvaret.




Fra mange hold er proposisjonen blitt lagt ut som at vi prioriterer deltakelse internasjonalt høyere enn forsvaret av norsk territorium. Jeg er særlig glad for Høyres leders kommentar på det punkt. Jeg kan ikke få understreket sterkt nok hvor uenig jeg er i denne kritikken. Det er to hovedårsaker til at jeg mener at denne argumentasjonen er urimelig:




For det første vil et stort, men umoderne forsvar ikke være til noen hjelp for Norge, verken nasjonalt eller internasjonalt. Et slikt forsvar vil ikke på en effektiv måte kunne ta opp kampen mot en eventuell angriper. Den tid er forbi da store armeer sloss mot hverandre. Et slikt forsvar ville heller ikke kunne samarbeide på hensiktsmessig måte med våre allierte. For meg er den viktigste grunnen til å modernisere Forsvaret nettopp at det er nødvendig både for å kunne operere effektivt sammen med våre allierte i forsvaret av Norge, og for å kunne møte mindre utfordringer mot norsk suverenitet raskt og effektivt på egenhånd. Selv uten en eneste norsk soldat i Kosovo må vi legge om det norske forsvaret.




For det andre er jeg i grunnleggende forstand uenig i at det finnes noen motsetning mellom vår internasjonale innsats og forsvaret av Norge. Som et lite land i en utsatt strategisk posisjon er Norge fullstendig avhengig av både stabile og forutsigbare internasjonale rammevilkår og et sterkt og vitalt NATO. Gjennom vår innsats internasjonalt bidrar vi til begge deler. Derfor er vår innsats ute av direkte betydning for forsvaret av Norge. Hvis ikke vi kan bidra ute, kan vi heller ikke regne med hjelp utenfra om vi skulle trenge det.




Så til innstillingen. Jeg registrerer med betydelig glede at Regjeringen har fått støtte for svært mange av sine overordnede grep. Om lag 90 pst. av de lokaliseringsforslagene Regjeringen har fremmet, og til dels under stor protest, har fått komiteens tilslutning. Komiteen har gitt sin tilslutning til Regjeringens overordnede mål med hensyn til årsverksreduksjon tilsvarende 5 000 personell – en tøff utfordring – og driftsinnsparinger samt modernisering av Forsvarets styrkestruktur. Det er derfor ingen tvil om, på tross av enkelte avisartikler, at forsvarskomiteen anbefaler Stortinget å slutte seg til en betydelig forsvarsreform.




Jeg understreker dette fordi det gjerne er avvikene fra proposisjonen som kommer i fokus, naturlig nok. Men sant å si er ikke et forsvar til 29 milliarder kr eller 30 milliarder kr vesensforskjellig fra et forsvar til 28,5 milliarder kr, som er Arbeiderpartiets opplegg i innstillingen. Man svikter ikke landet og glemmer 9. april ved å gå inn for 28,5 milliarder kr, mens de som går inn for 29 milliarder kr eller 30 milliarder kr, bærer arven videre med rak rygg. Komiteinnstillingen er heldigvis fri for den slags, og debatten har i dag også stort sett vært det. Det understreker hvor mye vi står sammen om, og det er for ethvert lands sikkerhets- og forsvarspolitikk det aller viktigste. Og la meg her uttrykke uforbeholden honnør til komiteens leder og saksordfører.




Jeg vil også legge til at når det er sagt fra enkelte at krigsstrukturen avviker sterkt fra proposisjonens forslag, må det ses i lys av de økonomiske realiteter i innstillingen. Det er ikke slik at 20 000 flere personell i Heimevernet eller 10–15 fort i «møllpose» eller en litt slapp brigade er et kjempetilskudd til stridsstrukturen i Forsvaret. Og til dem som føler at de har berget MTB-ene, må jeg føye til: Sentrumspartienes MTB-opplegg var også slapt i forhold til det vi nå har bidratt til, som sikrer produksjon av MTB Skjold fra 2003 på en langt annen og direkte måte enn det som lå i sentrumspartienes opplegg. Her står igjen Høyre og Arbeiderpartiet sammen.




Men for sikkerhets skyld – og jeg sier det klart og tydelig: Regjeringen vil som en selvfølge legge vedtakene etter dagens debatt til grunn for den videre forsvarsreformen. Samtidig må jeg si at jeg er sterkt opptatt av at det som vedtas, må være finansiert. I motsatt fall er vi tilbake til utgangspunktet: et systematisk underfinansiert forsvar med en systematisk underfinansiert struktur som til slutt bryter sammen, og som gjør at omstillingene neste gang vil bli enda mer dramatiske enn det Regjeringen legger opp til i sin proposisjon.




Foreløpige – jeg understreker 

forløpige - 

analyser i departementet og Forsvarets overkommando viser at flertallsforslagene ligger i størrelsesordenen 1,3–2,4 milliarder kr over proposisjonens økonomiske nivåer årlig. Når forskjellen mellom anslagene er så vidt stor, skyldes det at departementet og Forsvarets overkommando har lagt noe ulike forutsetninger til grunn. Lagring, repetisjonsøving og begrenset investering i nytt materiell til f.eks. Trønderbrigaden er mulig for 350 mill. kr i året, men det blir en litt slapp brigade. Men vi kan selvfølgelig si at vi har den, og sånn sett er det en blomst i knapphullet. Jeg synes ikke det er en fullgod løsning. Skal Trønderbrigaden inngå i en tilnærmet firebrigadersstruktur i et 20-årsperspektiv og fornyes troverdig, tilsier det ifølge Forsvarets overkommando vel 1 milliard kr ekstra i året.




Uansett vil flertallstilleggene kreve et helt annet og økt budsjettnivå enn det som er forutsatt i proposisjonen, spesielt utover fireårsperioden. I tillegg kommer det meget betydelige ekstrakostnader knyttet til transportflyene og som følge av komiteens forslag om å utsette beslutningen om enkelte organisasjonsendringer. Jeg er imidlertid glad for at komiteen har bedt om nytt grunnlag for raskt å kunne avklare virksomheten knyttet til Rygge, Gardermoen og Kjeller.




Komiteens innstilling gir oppsummert ikke grunnlag for en bindende og fastsatt økonomisk ramme. Rammen henvises i realiteten til de årlige budsjettbehandlinger, som før, og vi vet hvordan det kan gå.




Jeg leser innstillingen slik at der Fremskrittspartiet, Høyre og sentrumspartiene har flertall, vil sentrum basere seg på at disse tilleggene koster 29 milliarder kr, mens Høyre og Fremskrittspartiet mener det koster mer. Her er Høyre, Fremskrittspartiet og jeg helt på linje. Det blir ikke lettere ved at sentrumspartiene skriver følgende i sine merknader til økonomiske rammer:







«Komiteens medlemmer fra Kristelig Folkeparti og Senterpartiet mener at dersom det viser seg at den struktur som nå vedtas ikke kan videreføres som forutsatt, må Regjeringen fremme forslag om nødvendige tiltak for Stortinget.»




Dette representerer en betydelig utfordring, for å si det mildt, og er hovedgrunnlaget for at vi ikke har funnet grunnlag for å gi oss inn i et forsvarspolitisk forlik vel vitende også om at vi har erfaringer for at sentrum og Arbeiderpartiet vanligvis ikke greier å heve seg så høyt opp under alle de mange prioriteringer som melder seg til den årlige budsjettbehandling. Jeg vil ta kraftig avstand fra at statsministeren har latt dette «drive». Han har utvist større aktivitet også ved å følge nøye med i mine møter med de parlamentariske ledere fra uke til uke og fra dag til dag, så her er vi kommet akkurat så langt som det var mulig å komme.




Manglende strategisk ledelse av Forsvaret har etter mitt beste skjønn vært et hovedproblem i mange år. Topptunge, ineffektive og til dels dobbeltarbeidende strukturer i ledelses- og kommandoapparatet er en like viktig forklaring på Forsvarets problemer som for lave bevilgninger. 




Jeg er glad for innretningen på komiteens merknader her, selv om Regjeringen ikke synes å få flertall for såkalt integrert løsning. Gjennom store omorganiseringsgrep, samlokalisering av forsvarssjefens stab med departementet og en betydelig slanking av ledelsesapparatet, kan en langt på vei få de samme virkningene. 




Avgjørende for Regjeringens beslutning om å anbefale Forsvarets fellesoperative hovedkvarter lagt til Jåttå, er de fordeler en samlokalisering mellom Forsvarets fellesoperative hovedkvarter og NATOs subregionale hovedkvarter vil gi. Det gir vesentlige synergieffekter når norske offiserer daglig får virke i et bredt sammensatt internasjonalt fellesoperativt miljø. Det gir dem god innsikt i hvordan NATOs militære organisasjon fungerer, slik at de blir bedre i stand til å sikre norske interesser i NATO-systemet. Ved å legge det fellesoperative hovedkvarter til Jåttå, gjør vi det dessuten mulig for NATO-hovedkvarteret der å kunne fungere som et reelt hovedkvarter i krise eller krig, fordi det på meget kort varsel vil kunne forsterkes med personell fra det fellesoperative hovedkvarteret.




Det er disse poengene, der det kompetansemessige utbyttet av samlokaliseringen er det viktigste, som gjør at vi velger Jåttå. Det er ikke, som mange hevder, frykten for at NATO vil trekke seg ut. 




Det tyngste argumentet for å legge hovedkvarteret til Reitan er de potensielle nasjonale utfordringer i nordområdene. Det tar imidlertid Regjeringen i sine anbefalinger høyde for gjennom å opprette en utvidet landsdelskommando på Reitan, som nettopp skal fungere som en nasjonal krisestyringskommando med vekt på våre særlige utfordringer i nordområdene, og som en mulig framskutt kommandoplass for det fellesoperative hovedkvarter. Her vil jeg avsanne alle forlydender om at forsvarssjefen har planer om ikke å følge opp flertallsvedtak i salen. Tvert imot, dette skal bli et meget vitalt organ som skal drive med alt det Reitan har vist at de er gode til å drive med, også i framtiden. 




 Det blir replikkordskifte. 




 Det ble gitt sterkt uttrykk for fra første stund, også fra statsråden, at det var ønske om et bredt forlik. Det står også i proposisjonen at man ønsker et bredt forlik, og jeg merker meg at statsråden her mener at statsministeren har utvist en betydelig aktivitet. Det er vel mulig. Vi har jo ikke oversikt over hva han gjør oppe på sitt eget kontor, men vi har ikke sett så veldig mye til det her nede i Stortinget. Mitt inntrykk er at det har vært svært liten interesse for et forlik i Arbeiderpartiet. Det har vært utvist langt mer aktivitet og blitt brukt mye mer energi på å få utmeislet felles standpunkter med Fremskrittspartiet, til og med om lokalisering og enkeltvedtak. Jeg har merket meg at statsråden også her fra talerstolen nettopp la vekt på enigheten med høyrepartiene, som man ellers i Arbeiderpartiet er så opptatt av å skremme med.




Jeg må spørre om statsråden er fornøyd med det arbeidet som har vært gjort for å få til et forlik, og om han er fornøyd med sin egen innsats i så måte?




Statsråden har etterlatt seg stor uklarhet når det gjelder de økonomiske konsekvenser av de vedtak som vil bli fattet her senere i dag. I proposisjonen blir det foreslått at Forsvaret i løpet av fireårsperioden skal tilføres 112 milliarder kr til. 




I innstillingen går Arbeiderpartiets representanter inn for en årlig ramme på 28,667 milliarder kr, som tilsvarer 114,7 milliarder kr. Så legger Arbeiderpartiets representanter inn et forslag på 114 milliarder, altså 700 mill. for lavt i forhold til det som står i deres egen merknad i innstillingen. 




Ekstra forvirrende blir signalet fra Arbeiderpartiet når statsråd Godal ifølge NRK Tekst-TV sier at han ikke vil love å øke bevilgningen med 6,6 pst. de neste årene. I samme melding hevder statsråden at forsvarsbudsjettet må være på 29 milliarder kr for å opprettholde den nye strukturen. Dette tilsvarer nøyaktig det beløp sentrumspartiene har lagt inn, nemlig 116 milliarder kr. Hvorfor har Arbeiderpartiet da lagt inn et forslag om en ramme på 114 milliarder kr? Kan statsråden nå gi klarhet i: Hva er de økonomiske konsekvenser av de vedtak som vil bli fattet her senere i kveld?




 Det er komiteens fraksjoner som har lagt inn de forslag som jeg oppfatter som en oppfølging av de respektive alternativer, der Høyre og Fremskrittspartiet har ett syn, sentrumspartiene et annet syn og Arbeiderpartiet et tredje syn. Noe mer mystisk er ikke det. 




Jeg har altså registrert at det som forener Høyre, Fremskrittspartiet og Arbeiderpartiet, er en mer realistisk holdning til hva ting koster hvis det skal være reell kapasitet. Det er veldig lett å legge til både en, to og tre brigader hvis vi forhåndslagrer materiell og repetisjonsøver lite grann, og sier at vi har dem der. Men det er jo brigader som dør ut om de ikke kontinuerlig vedlikeholdes gjennom utstyr, store inntak av vernepliktige og alt det andre. Så det er altså litt mye «lip service» ute og går i deler av denne debatten. Det gjør at jeg mener at vi er nødt til nå, med basis i de foreløpige innspill fra fagavdelingene i departementet og fra Forsvarets overkommando, å finne ut av hva ting reelt koster, gitt de forutsetninger som skal legges til grunn. Da har jeg en meget sterk mistanke om at Høyre og Fremskrittspartiet legger helt andre forutsetninger til grunn for hva en oppegående brigade er, enn det sentrumspartiene gjør. Det må vi iallfall finne ut av. Jeg føler at det bl.a. er denne uklarheten som har gjort det vanskelig å komme i mål.




Jeg tror Stortinget har liten sans for at vi nå går inn i regnestykker og detaljer. Man har slitt håret av hverandre i komiteen, statsråden og mange andre har vært i full sving. Vi kommer ikke lenger nå. Men generelt er mitt inntrykk at Forsvarets overkommando som regel undervurderer hva ting koster. De overvurderer det ikke. Men sentrum ligger enda lavere. Og den gamle høvding, tidligere finansminister Restad, burde ha lært dette fra sin tidligere posisjon: Det er meget sjelden at kalkyler holder. Når departementet – som er litt mer forsiktig – og Forsvarets overkommando sier at det er dette det koster, så er det dristig å si at vi kan gjøre det så billig som bare det.




 Etter det eg vil tillata meg å kalle for eit veldig grundig arbeid i komiteen – fordi proposisjonen var mangelfull – me har måtta ta utgangspunkt i vår tryggingspolitiske situasjon og ei analyse av dei oppgåvene som Forsvaret skal gjera, har me no komne fram til den strukturen som me meiner er det minimum landet bør ha. I Høgre vil me legge dette til grunn i tida som kjem, og følgje opp. Dersom me no får eit overslag over kva denne strukturen kostar, vil me følgje det opp.




Når det då gjeld ei avtale, er det jo slik at eitt storting ikkje kan forplikte eit anna. Dersom me skulle få ei avtale som er bindande for dei fire åra, er det partia som må bli einige om å inngå ei skriftleg, forpliktande avtale for resten av perioden. Det som eg meiner er einaste forsvarlege vegen framover, er at når me no får eit vedtak, så er det ein pris på det – den skulle me ha hatt, men kanskje blir den litt utsett – og då må partia koma saman og laga ei avtale og forplikte seg til å koma med løyvingar i dei åra som kjem, slik at Forsvaret kan vera føreseieleg.




Når det gjeld stortingsvedtak på dette området, har me dessverre solid erfaring for at iverksetting av vedtaka våre ikkje alltid blir gjord med den nødvendige fart og presisjon. Det er me leie av. Eg vil no be statsråden om verkeleg å syte for at det Stortinget i dag vedtek, blir følgt opp med stor presisjon og fart . 




Til slutt vil eg be statsråden om at han heile tida på vegen vidare har auga opne for ytterlegare rasjonalisering av Forsvarets struktur og fredsdrift.




 Jeg takker for utfordringen og dyttet bak. Det er unødvendig, men likevel velkomment. Det er nemlig slik at alle som har sagt at en må sette stort trykk i omstillingen, har rett. Jeg må minne om at det altså ligger en betydelig omstilling også i det sentrale ledelsesapparatet gjennom de grep som flertallet tar, og som tas i proposisjonen. Det er den største omdanning av Forsvarets ledelsesapparat i nyere tid – og det er helt nødvendig.




Jeg har sagt fra denne talerstol før at da jeg som fersk forsvarsminister oppdaget at de 10 – 12 milliarder kr til kampfly som vi trodde lå i skuffen, ikke var der, hadde Forsvaret ikke bare et stort økonomisk problem, men også et betydelig ledelsesproblem når den type overraskelser kommer brått på. Det var ikke det at min forgjenger ikke begynte å skjønne det. Hun var i ferd med å sende en ny investeringsprofil til Stortinget. Men det er likevel problemet i et nøtteskall. Det kan vi bare løse ved å styrke den strategiske ledelsen i Forsvaret. Det er altså hensikten gjennom de opplegg som både flertall og mindretall står bak. Vi mener man hadde vært best tjent med en integrert modell, men, som jeg sa i mitt innlegg, en samlokalisert modell med sterk slanking kan langt på vei også gi de samme resultater.




Når det gjelder arbeidet med det forsvarspolitiske forlik, la vi altså ut to viktige initiativ. Vi sa at vi slutter oss til og finner økonomisk inndekning for en økning av heimevernsstrukturen med 20 000, herunder en økning av vernepliktsmassen med 1 000 i året. Sentrum var ikke fornøyd med det, men sa: Det er bra. Så kvitterte vi positivt til det som var Høyres hovedprioritet nr. 1, nemlig MTB-ene, med full innfasing fra 2003. Jeg er redd for – jeg sier 

redd for

, jeg håper jo ikke det går slik – at de mest reelle pengene i dagens innstilling er de 2 milliarder kr som vi har tilført ut fra en forpliktelse til å gjennomføre MTB Skjold. Men jeg håper jeg tar feil.




 Dette begynner å bli interessant. Det begynner kanskje også å bli konstruktivt. 




Statsråden har hele tiden pekt på behovet for å få et forlik på plass. Det var altså ikke mulig å etablere noe slikt i komiteen, og det er helt riktig, som mange sier, at dette nødvendigvis må bli en avtale mellom partiene, om det er mulig. Og da er det viktig å vite hva vi først og fremst vedtar: Her er det et flertall som bygger opp for en ny og større struktur enn det statsråden og Arbeiderpartiet opprinnelig gikk inn for. Det aksepterer statsråden. Da er det også viktig at finansieringen er reell, som nettopp statsråden pekte på, og statsråden har sterkt understreket at han tror at Arbeiderpartiets måte å regne på, og Høyre og Fremskrittspartiets måte å regne på, er noe mer treffsikker enn det mellompartiene så langt har kunnet oppvise.




Hvis dette er tilfellet – statsråden antydet at prislappen ville kunne øke med fra 1,3 til 2,4 milliarder, hva vet man – er vårt bidrag: Når Stortinget har fattet sin beslutning om den fremtidige strukturen, må vi altså få departementet til å regne ut dette på en skikkelig måte, og få det sikret også fra Forsvarets side, slik at man nå ikke glipper det man har, og stiller seg selv umulig til. Her er det vilje. Spørsmålet er: Vil nå statsråden regne på dette så snart som mulig, slik at det er råd å få et skikkelig grunnlag slik at partiene kan komme sammen og undertegne? Og vil statsråden ta et slikt initiativ selv, som departementets ansvarlige, eller vil han bringe Arbeiderpartiet på plass i en slik prosess, med full tyngde og bredde? For det er jo nettopp som statsråden sier, det er reell budsjettering som skal hjelpe Forsvaret ut av sumpen. Og får vi ikke dette til, ja så er altså mye mislykket. Jeg føler at statsråden har gitt et bidrag. Vi har gitt vårt bidrag til løsning, og vi venter spent på statsrådens svar.




 Jeg har en følelse av at de bidrag komiteens leder nå venter seg, er i klassen 1–2 milliarder kr, og det kommer ikke. Det kommer bare ikke herfra. 




Vi skal legge vedtakene til grunn. Men jeg har altså veldig vondt for å tenke meg at vi gjennom de reelle budsjettdiskusjoner i fireårsperioden kan løfte en reell krigsstruktur opp på det nivået som Fremskrittspartiet går inn for. Jeg skjønner godt at Fremskrittspartiet argumenterer for det de argumenterer for, for de har jo pengene, mens sentrum og Arbeiderpartiet vanligvis ikke har hatt de pengene! Da kan man selvfølgelig velge noe midt imellom og si at vi skal ha en stor krigsstruktur, men den skal ikke fullt ut finansieres. Vi føler at det er et litt slapt grunnlag for et forlik, at vi da ikke har den muligheten. Hadde vi derimot gjennom de kontakter som var mellom de parlamentariske lederne, lagt til rette for et opplegg som vi følte var økonomisk bærekraftig og politisk verdifullt, hadde det vært lettere. Nå har jeg vondt for å se nå hvordan dette skal gå til. Det er selvfølgelig synd, men jeg vil vise til at det altså er et flertall – bortimot enstemmighet – for betydelige strukturendringer, for en betydelig omstilling. Og da går jeg ut fra at alle partier tar det meget alvorlig når man legger til rette for oppfølging av økonomiske rammer også i kommende fireårsperiode.




 Regjeringen beskriver i St.prp. nr. 45 sin analyse og vurdering av den sikkerhetspolitiske situasjon og det nåværende trusselbilde. Jeg synes dette er en god analyse, bl.a. er det åpenbart at det er i nord man risikerer episoder knyttet til våre havområder. Der kan Forsvaret bli utfordret i forbindelse med uavklarte grensespørsmål i gråsonen, vi kan oppleve episoder i vernesonen rundt Svalbard, og vi kan oppleve episoder i tilknytning til miljøutfordringer, i tilknytning til fiskeressursene samt til de olje- og gassressursene vi har.




Mitt første spørsmål blir derfor: Hvordan kan forsvarsministeren forsvare sitt forslag til en så kraftig reduksjon i Sjøforsvaret som man finner i St.prp. nr. 45, hvor bare vel 20 fartøyer skulle videreføres? Hvilket nærvær i de mest utsatte områdene vil dette kunne gi?




Så har jeg merket meg at statsråden gikk kraftig til angrep på sentrumspartiene, mens han var mest opptatt av å peke på enigheten med de partier som normalt er hovedutfordrerne, nemlig Høyre og Fremskrittspartiet. Det er i seg selv påfallende.




Jeg merket meg også at statsråden mente at den strukturen som nå vil bli vedtatt, vil gå utover Regjeringens foreslåtte ramme på 28 milliarder kr pr. år med fra 1,3 milliarder til noe over 2 milliarder – altså fra 29,3 milliarder kr til vel 30 milliarder kr årlig. Da er det påfallende at Arbeiderpartiet – jeg antar i samråd med forsvarsministeren – foreslår en planramme i neste fireårsperiode på bare 114 milliarder kr, altså 28,5 milliarder kr i året. Er forsvarsministeren så pessimistisk med tanke på høstens valg at han allerede nå ser bort fra at Arbeiderpartiet kan komme til å sitte i regjering også i neste periode? Det er jo allerede klart hvilken struktur som vil bli vedtatt når Stortinget voterer senere i kveld. Hvorfor foreslår da ikke Arbeiderpartiet en planramme som vil dekke de utgiftene som den framtidige strukturen vil medføre?




 Jeg viser til tidligere svar. 




Vi oppfatter det nok som høyst usikkert hvilken planramme vi egentlig snakker om, for det er veldig avhengig av hvilke forutsetninger henholdsvis sentrum og Høyre og Fremskrittspartiet legger til grunn. Og det er godt mulig å definere en brigade både til 1 milliard kr og til 200-300 mill. kr. Disse tingene må finne sin avklaring gjennom den videre prosess.




Så er det selvsagt slik at fraksjonen har hatt kontakt med meg når det gjelder tilskuddet til rammen. Det skyldes altså et ønske om at vi må være sikre på at vi iallfall har plass til en innfasing av MTB-er av Skjold-klassen fra 2003, som vi oppfatter som et viktig spørsmål, også av hensyn til de problemstillinger som representanten Restad nevnte. Jeg mener at sentrumspartienes MTB-opplegg i utgangspunktet er et svakere opplegg enn vårt, med en innfasing fra 2005 – og så skulle man til og med holde det opp mot hva som skjedde med kostnadsutviklingen på fregattene. Det var litt av et trekkspill, egentlig. Jeg kan ikke se at realitetene i den nordnorske markering er så veldig imponerende utover dette, hvis man ser på sentrumspartienes opplegg.




Det er altså ikke slik at vi fratar Nord-Norge et fellesoperativt hovedkvarter, som de nå har. De skal drive med det de gjør, med noe redusert bemanning, og være fullt utstyrt for den operasjon som tilligger den nasjonale krisestyringskommando av det slaget vi har i nord, og som har fungert så veldig bra til nå.




Så vil jeg si at det å telle antall fartøyer i en struktur er selvfølgelig populært, men ikke så veldig reelt. Det er fullt mulig å tilføre Sjøforsvaret 50 nye små, fine fartøyer – da har vi 50 nye fartøyer. Men hvilken verdi har de i en krigssituasjon? Det er jo det som er det sentrale. Og der mener jeg at vi får mer ut av å se på fartøyenes stridsevne enn av å holde på gamle landgangsfartøyer.




 I replikkordskiftet med Senterpartiet tidlegare kom det fram som eit ledd i ein argumentasjon at det skulle ligga føre eit brev som skulle vera avgjerande i forhold til val av Reitan eller Jåttå, men at dette brevet var gradert, og at ein ikkje kunne opplysa om innhaldet. Det første spørsmålet mitt er derfor om det ligg føre brev som delar av Stortinget ikkje får veta noko om, som er avgjerande for ein argumentasjon i forhold til lokalisering.




Så har eg lyst til å utfordra statsråd Godal på verneplikta. Eg synest det er veldig positivt at eit fleirtal, alle minus Framstegspartiet, går inn for å vurdera ein tredje kategori verneplikt. I går hadde me her ein svær debatt om høgare utdanning – det å få meir effektivitet i utdanninga, få folk raskare ut av systema og syta for at ein får meir til på kort tid. Er statsråden einig i at ein må gå meir inn i den materien i forhold til Forsvaret òg, sjølv om han har gjort det i vurderingane før dette? Bør han ikkje nå i framhaldet av denne debatten gå inn og sjå om han ikkje kan forbetra og modernisera den vernepliktsutdanninga som ein har i dag, og korta ned på tida?




Til slutt: Det blir veldig mykje debatt om større investeringar, om strukturar, det blir snakk om nye brigadar som er slappe, osv., og det blir snakk om møllposar. Men eg synest det er veldig lite debatt om framtidas utfordringar som går f.eks. på datasabotasje. SV har eit forslag på dette for ytterlegare å få i fokus den problematikken. Spørsmålet mitt til statsråden er: Meiner Regjeringa at ein har det nødvendige fokus på problematikken knytt til sabotasje på datanettverk, når ein veit kva konsekvensar sabotasje kan ha?




 Den reglementsmessige tiden for formiddagens møte er nå omme. Presidenten foreslår at vi fortsetter formiddagens møte til dette replikkordskiftet er fullført. – Det anses vedtatt.




 Det er riktig at brevet fra forsvarssjefen til Forsvarsdepartementet er gradert, men innholdet i argumentasjonen er kjent gjennom proposisjonen, og det er dessuten kjent for komiteens medlemmer, så det har ikke hatt noen innflytelse på innstillingen utover det man har satt seg inn i, og partiene har som kjent valgt ulike standpunkter etter å ha lest det brevet. Men det er altså sider ved brevet som gjør at det er sikkerhetsgradert. Det betyr at de som ikke sitter i komiteen, ikke har sett det.




Når det gjelder verneplikten, er jeg enig i at dette er et stort og sentralt tema, som mange har berørt i formiddagens møte. Det er mye å si om det. Det er klart det er grunnleggende urettferdig at vi har 40-50-55 pst. som ikke gjennomfører verneplikten. Det er like urettferdig om det er 50 eller 45 pst. som gjennomfører – like urettferdig. Det er årsaken til at vi finner grunn til å uttrykke glede over at et flertall sier at nå får vi se på en tredje kategori tjeneste som kan medvirke til å rette opp denne urettferdigheten.




Så er jeg enig i at det er et stort poeng i seg selv å holde så mange som mulig i Forsvaret gjennom den militære verneplikt. Men vi kan altså ikke la et prosenttall vernepliktige – 50 pst., som er urettferdig det også – være styrende for selve forsvarsstrukturen. Det er jo Forsvarets behov som er utgangspunkt for inntaket både av antall offiserer og antall vernepliktige. Men jeg er enig i at vi skal gjøre det vi kan for å holde det så høyt som mulig.




Det kan jo være at vi ved utgangen av denne fireårsperioden har et grunnlag for å øke strukturen igjen, og da blir det selvfølgelig flere som avtjener verneplikt, men det er jo fordi Forsvarets behov tilsier det. Hva gjør vi den dagen verdensfreden inntreffer? Skal sentrumspartiene og SV da fortsatt ha stor vekt på verneplikten? Jeg går ut fra at vi da er ferdig med den. Det er en teoretisk problemstilling foreløpig, dessverre. Men vi må med andre ord se dette i lys av Forsvarets behov og ikke ta utgangspunkt i at dette skal være en fast prosentsats uansett hva som skjer rundt omkring oss.




 Da er replikkordskiftet omme.




Vi tar pause i Stortingets forhandlinger og setter nytt møte kl. 18.




Behandlingen av sak nr. 1 og sak nr. 7

fortsatte på kveldsmøtet

.





                    
                    
                    

 Etter ønske fra forsvarskomiteen vil presidenten foreslå at debatten blir begrenset til 40 minutter, og at taletiden blir fordelt med 5 minutter på hver gruppe. 




Videre vil presidenten foreslå at det ikke blir gitt høve til replikker etter de enkelte innlegg, og at de som måtte tegne seg på talerlisten utover den fordelte taletid, får en taletid på inntil 3 minutter.




– Dette anses vedtatt. 




 

(ordfører for saken): 

Det er en samlet komite som vil gi Forsvarsdepartementet fullmakt til å samle samtlige oppgaver knyttet til Forsvarets eiendomsforvaltning i en egen forvaltningsbedrift direkte underlagt departementet. Dette fremstår som et fornuftig grep i en situasjon hvor det er behov for å synliggjøre totaløkonomien knyttet til Forsvarets eiendomsmasse. For å oppnå en reell effektivisering og rasjonalisering er det viktig å ha en full oversikt over den totale ressursbruk knyttet til eiendomsforvaltning. Etablering av en egen forvaltningsbedrift vil innebære en «win-win»-situasjon for utleier og leietaker. Lokalavdelingene vil utvides mer til aktive forretnings- og serviceorganer overfor leietakere, som forhåpentligvis vil få bedre service. Man kan også håpe på en bedre forvaltning av eiendomsmassen. 




Effektivitet er altså et stikkord, men det må være grenser for effektivitet også. Når Regjeringen er så effektiv at den forskutterer beslutninger som skal fattes i denne sal, går det for langt, etter min mening. 




I Dagens Næringsliv for 5. juni kan vi glede oss over en hel side hvor det annonseres etter direktører til et helt lederteam som ifølge annonsen skal forestå utviklingen av Norges største eiendomsvirksomhet med hele 6 millioner kvadratmeter. Det var for så vidt mye interessant informasjon i annonsen som ikke finnes i proposisjonen, men det fremstår likevel som en sterkt kritikkverdig forskuttering av vedtak. 




Under avsnittet «Ledelsesfilosofi» heter det bl.a.:







«Den nye virksomheten er en kunnskapsbedrift hvor verdiskapning gjennom kompetanse og motivasjon hos ansatte står sentralt. Driften skal baseres på moderne mål- og kvalitetsstyringsmodeller, med et sterkt kundefokus og vekt på lagarbeid og samhandling i de interne prosesser.»




Vi får … President, jeg må for så vidt nå protestere på tiden, nå hoppet det to minutter på klokken her.




 Presidenten skal gi representanten den tid han har fått tildelt – nå er det fire minutter igjen. 




 Det står 2,41 her. Jeg vil gjerne fullføre innlegget. 




 Vær så god. 




 Vi får med andre ord en rekke interessante opplysninger om viktige sider ved denne bedriften som ennå ikke er etablert. Det er bare en liten hake ved det, nemlig at Stortinget ikke har fattet noe vedtak om å gi departementet fullmakt til å opprette bedriften. Det er riktignok opplyst med liten skrift i annonsen at etableringen er forutsatt «at Stortinget vedtar St.prp 77», men jeg vil mene at det er grunn til sterk kritikk av Regjeringen for fremgangsmåten. 




Hva ville man gjort dersom Stortinget ikke hadde rukket å behandle saken? Da ville muligens millionbeløp være kastet ut av vinduet. Det er åpenbart at Regjeringen også har engasjert selskapet Hartmark til å rekruttere direktørene. Følgelig er det sannsynligvis skrevet kontrakt med dette selskapet, og det ser ut til å ha vært utført et omfattende arbeid både med utvikling av organisasjonsmodell og ledelsesfilosofi. 




Forsvarets bygningstjeneste ble gitt rammeforutsetninger som for forvaltningsbedrifter, med virkning fra budsjettåret 1995. Gjennom St.prp. nr. 45, som vi har brukt det meste av dagen på, legges det et grunnlag for omfattende og dyptgripende endringer i Forsvarets struktur, organisasjon og geografiske beliggenhet, selv om vi nå er langt unna de grep Regjeringen foreslo i proposisjonen. Den overgripende målsettingen er å skape grunnlag for balanse mellom Forsvarets mål, oppgaver og tilgangen på ressurser. Sentralt i omstillingen er en vesentlig reduksjon i løpende driftskostnader og frigjøring av midler til nødvendige moderniseringer i materiellstrukturen. Det er helt nødvendig å forestå investeringer i EBA for å komme ned på foreslåtte struktur. Målsettingen om reduksjon i driftskostnader fordrer således investeringer. 




Forsvaret representerer, som det fremgikk av annonsen, den største eiendomsbesitteren nasjonalt, med tilsvarende kapitalkrav og -bindinger. I en situasjon hvor det fordres vesentlig kostnadseffektivisering i forsvarsstrukturen, er det en erkjennelse at EBA-sektoren også krever økonomisering, både med hensyn til løpende drift og særlig også i forhold til kapitalforvaltning og -planlegging. Det bør derfor legges til rette for en profesjonalisering og rendyrking av rollene som henholdsvis eier, forvalter og bruker.




En samlet komite mener at EBA som kapital i sin helhet bør overføres og aktiveres i regnskapene til Forsvarets bygningstjeneste som fremleier. En slik aktivering anses som nødvendig for å understøtte en fremtidig økonomisk forsvarlig kapitalforvaltning, herunder sterkere fokus på grunnlaget for gjennomføring av investeringer. I etableringen av et nytt styringssystem er det derfor sentralt å legge grunnlaget for og innføre en husleiemodell som i større grad ivaretar konsistens i kalkulering og oppfølging av løpende drift og vedlikehold, og som legger grunnlaget for å spore EBA-massens verdiutvikling over tid. Av hensyn til Forsvarets bygningstjenestes særegne formål og rolle i forsvarssektoren vil tilknytningsformen forvaltningsbedrift bli anbefalt videreført.




Komiteen er enig i forslaget om at den foreslåtte nye forvaltningsmodellen innføres etter at utviklings- og omorganiseringsarbeidet er ferdig, og at ny forvaltningsmodell kan forutsettes innført fra 1. januar 2002. Militære avdelinger skal fra dette tidspunkt betale husleie for bruk av Forsvarets eiendommer til Forsvarets eiendomsforvaltning, men skal ikke belastes med kapitalkostnader for bygg hvor investeringskapitalen allerede er avskrevet.




 Hans J. Røsjorde har en taletid begrenset til 5 minutter.




 Det er oppfattet, og jeg håper tidskvoten er korrekt denne gang. Jeg synes for øvrig det var en god demonstrasjon som hr. Rise ble utsatt for, når det gjelder gapet mellom mål og tildelte ressurser.




Saksordføreren gjorde grundig rede for det som en samlet komite står sammen om, og det er ikke så veldig mye mer å tilføye. Men det er en del ting som komiteen har understreket, som jeg tror det er viktig å understreke overfor statsråden.




Når FBT nå får en slik rolle, så er det jo veldig lett å tenke på seg selv og kanskje i mindre grad tenke på Forsvaret, det er en mulig fallgruve. Her har departementet et klart ansvar for å følge med, slik at ikke denne nye ordningen på en måte blir en inntektskilde for FBT og en utgift utover det som er strengt nødvendig for Forsvaret. Og da er det også viktig som komiteen sier:







«Komiteen vil videre understreke at det ikke skal finne sted annen kapitaloppbygging på leverandørens … hånd enn det som strengt tatt er hensiktsmessig for å oppnå hovedmålet.»




Det er en viktig formulering.




Så er det også viktig at forsvarssjefen tar hånd om dette i krise og krig og ved beredskap. Videre er det viktig å peke på at det er vanskelig å finne riktig balanse i et slikt system når det er bare én leverandør og én kjøper. Det stiller store krav også til Forsvaret til hvordan man skal gå videre i dette. Det er ikke uten videre enkelt å leie ut en leir og noen bygninger av denne, hvis det skulle være behovet. Hva gjør man så med resten innenfor gjerdet? Her er det en rekke problematiske ting. Og det siste og det viktigste: Hva så med militære stridsanlegg – hvorledes håndterer man dette? Det fremkommer ikke i særlig grad av dokumentet. Her må det dog være slik at man finner en egnet måte å håndtere stridsanlegg på, slik at man ikke – jeg holdt på å si – leier skyttergraven den dagen krigen er i gang. Det er jo rimelig, men det må finnes noen andre løsninger.




Med det avslutter jeg mitt innlegg – tiden til rest: 2.47.




 Presidenten må bemerke til de to siste talerne at når en ser hen til Forsvarets oppgave, så må en påregne overraskelser.




 Vi har tidligere i dag hatt en lang diskusjon i en stor sak med mange dimensjoner.




Den saken som vi nå er i gang med, har fått mye mindre oppmerksomhet, men har også store dimensjoner. Hvor mange mennesker i Norge vet at Forsvaret i dag er Norges største eiendomsforvalter? Hele 1,25 mill.daa er grunnarealene på, hvorav 1 mill. daa er leid grunn. Bygningsmassen er på hele 6 mill. m2 fordelt på 27 000 bygninger og anlegg og 4 400 boliger. Det er spredt rundt omkring i hele landet, og er av varierende standard og alder.




I 1998 viste Forsvarets regnskaper at det ble brukt hele 3,6 milliarder kr, som fordelte seg på investeringer, vedlikehold, administrasjon, byggteknisk drift og leieavtaler. Det er noen formidable summer det er snakk om i bygg og anlegg i Forsvarets regi. Når det er snakk om slike summer og slike verdier, må vi være sikre på at forvaltningen foregår på den aller beste måte. Det har vært mer regelen enn unntakene at når Forsvaret bygger eller utvider eller vedlikeholder, blir regninga til slutt større enn først beregnet. Én gang har jeg hørt at det var under budsjett, og da var det en kvinne, nemlig fru Jynge, som var prosjektleder, hvis jeg ikke husker helt feil.




Når Forsvaret i framtida skal konsentreres mer og være på færre steder, skal en del bygg og anlegg avhendes, og dette arbeidet bør skje raskt – det har vi også vært inne på før – men ikke hals over hode. Jeg er enig i at det skal tjenes penger, men ikke for enhver pris, til den aller høyeste pris. Det må gå an å ta også andre hensyn når så store verdier skal avhendes. Forsvaret må kunne ta hensyn til de lokalsamfunn de har vært en del av, og som skal fortsette videre uten Forsvaret.




Når det skal legges strategier for dette arbeidet, bør spesielle forhold som allmennhetens rett og andre samfunnsnyttige hensyn tas. Rekreasjonsområder er f.eks. noe som antakelig vil bli enda mer etterspurt når det er snakk om å få kompetent arbeidskraft til å flytte på seg.




Regjeringa får i denne saken full tilslutning til å organisere eiendomsforvaltningen under Forsvarsdepartementet som en forvaltningsbedrift. Komiteen er enig med Regjeringa i at forvaltningsbedriftsformen vil kunne ivareta balanseforholdet mellom statens og Regjeringas sektorpolitiske styringsbehov og de forretningsmessige rammebetingelser som er nødvendig for en virksomhet som er forutsatt inntektsfinansiert. Men det er viktig at brukernes behov blir godt ivaretatt, og at ytelsene skal være målbare i pris og kvalitet i forhold til nøkkeltall fra annen offentlig og privat eiendomsforvaltning.




Komiteen er enig med Regjeringa i at dette skal bli en stor bedrift som først og fremst skal dekke Forsvarets samlede behov for disse tjenestene, og som skal være et aktivt forvaltnings- og serviceorgan for brukerne. Når styret skal opprettes, ser jeg det som naturlig at styrets medlemmer har representativ kompetanse, da dette blir en stor og kompleks organisasjon med en virksomhet som har trekk som spenner fra det man finner i rene kunnskapsorganisasjoner, til det som er typisk for en håndverks- og entreprenørvirksomhet. Jeg ser det som naturlig at de ansattes organisasjoner blir representert i styret. Det er også naturlig at ved beredskap, krise eller krig vil hele denne selvstendige forvaltningsenheten bli overført til forsvarssjefen.




 I denne debatten, der hvert minutt teller, vil presidenten presisere at de talere som heretter får ordet, har en taletid begrenset til 3 minutter. 




Jeg skal være meget kort.




Saksordføreren og komiteens leder har sagt det vesentlige i forbindelse med selve reformen, den er en parallell til det vi ser i sivil statlig eiendomsforvaltning: modernisering ved å samle samtlige oppgaver knyttet til Forsvarets eiendomsforvaltning i en forvaltningsbedrift underlagt departementet. Det medfører i praksis at de virksomheter som til nå har vært delt mellom Forsvarets bygningstjeneste og de lokale forvaltningsmyndigheter innen Forsvarets militære organisasjon, fra neste år blir samlet i en ny forvaltningsbedrift. Jeg synes det vil være passende å kalle den nye forvaltningsbedriften «Forsvarsbygg». Det er et navn som også rimer godt med det komiteens leder nettopp sa. Dette er en bedrift som primært skal tjene Forsvarets formål og ikke alle mulige andre eventualiteter som noen i en fjern framtid eventuelt skulle komme på. Det er Forsvaret som er tjent med at denne enheten opprettes for å ivareta de formål som er beskrevet i proposisjonen.




Vi må legge opp til en mer rasjonell drift og forvaltning av Forsvarets eiendommer. Vi sitter på svært mye, etter mønsteret «kjekt å ha». Det er en bruk av ressurser som ikke er forsvarlig i forhold til den situasjonen som både samfunnet – for den saks skyld – og Forsvaret befinner seg i. Denne omleggingen av eiendomsforvaltningen skjer samtidig med den øvrige omstillingen av Forsvaret, og det er derfor et vesentlig moment at vi får disse endringene på plass så fort som mulig. Jeg har merket meg komiteens oppfordring om å bruke en nøktern standard ved rehabilitering og nybygging, men et visst minimum følger som regel av plan- og bygningsloven: kravene til helse, miljø og sikkerhet osv. Jeg går ut fra at komiteen mener at vi ikke skal kompromisse når det gjelder så viktige ting.




Sammenføyning av de lokale forvaltningsenhetene og Forsvarets bygningstjeneste vil gi stordriftsfordeler og grunnlag for effektivisering av driften. Like viktig er det å sikre at den nye virksomheten blir en god arbeidsplass for alle de involverte, med en felles og god bedriftskultur.




Jeg har merket meg at komiteen på et vis jamstiller det nye Forsvarsbygg med Statsbygg og forutsetter at Forsvarsbygg bør gis de samme fullmakter som Statsbygg har med hensyn til likviditetstilførsel og fullmakt til å iverksette byggeprosjekter der finansieringen forutsettes dekket gjennom husleie, og innenfor de budsjettrammer som er stilt til disposisjon for Forsvaret som bruker. I de store oppgavene Forsvarets eiendomsforvaltning står overfor i forbindelse med omstillingen, vil disse fullmaktene etter mitt skjønn være av stor betydning for å få til enklere prosesser i selve omstillingsarbeidet. 




 Flere har ikke bedt om ordet til sak nr. 2.

(Votering, se side 3830) 





                    

 Etter ønske fra forsvarskomiteen vil presidenten foreslå at debatten blir begrenset til 40 minutter, og at taletiden blir fordelt med 5 minutter på hver gruppe. 




Videre vil presidenten foreslå at det ikke blir gitt høve til replikker etter de enkelte innlegg, og at de som måtte tegne seg på talerlisten utover den fordelte taletid, har en taletid på inntil 3 minutter. 




– Dette anses vedtatt.




(ordfører for saken): 

Jeg tror dette skal gå ganske raskt. 




Det kan på en måte føles som «å hoppe etter Wirkola» når vi nå behandler den årlige investeringsproposisjonen fra Forsvarsdepartementet. Sammenliknet med dagens tidligere debatt og tidligere års investeringsproposisjoner er det kun mindre prosjekter som omtales her, og da i det vesentligste som endringer av eksisterende materiell- og byggeprosjekter. I tillegg er det også å bemerke at det på nesten alle punkter er en tilnærmet enstemmig innstilling. Derfor vil jeg bare meget kort berøre noen få punkter i proposisjonen. 




La meg imidlertid innledningsvis, etter fire år i forsvarskomiteen som saksordfører for Forsvarets investeringskapittel, si litt generelt. Det synes i Forsvaret som om overskridelser er regelen og ikke unntaket, både når det gjelder eiendoms-, bygg- og anleggsprosjekter og materiellprosjekter. Dette synes jeg er beklagelig, og jeg vil anmode Forsvaret om at det som kan synes som en etablert praksis, tvinges til opphør. Vi har tidligere i dag drøftet Forsvarets langtidsperspektiver, med årlige utgifter over statsbudsjettet i størrelsesorden opp mot 30 milliarder kr. Dersom vi som bevilgende politikere skal kunne legitimere slike utgifter, må det ikke feste seg det inntrykk at i Forsvaret sitter millionene løst når det gjelder disiplin og håndtering av EBA- og materiellinvesteringer. Forsvaret som etat vil på sikt undergrave sin egen legitimitet dersom slike forhold ikke opphører. 




I den innstillingen vi behandler i dag, er det en gjenganger knyttet til forsvarsbygget på Huseby. Et flertall i Stortinget gikk i fjor ikke med på å øke rammene for dette prosjektet med 15 mill. kr. I år fremmes det på nytt et forslag om å øke rammene for prosjektet med 10 mill. kr. I år er imidlertid begrunnelsen for økningen at det er funnet asbest og PCB. Flertallet i komiteen har etter å ha innhentet ytterligere informasjon i saken, derfor funnet grunnlag for å godkjenne kostnadsøkningen. 




Med dette som grunnlag vil jeg anbefale innstillingen.




 Flere har ikke bedt om ordet til sak nr. 3.

(Votering, se side 3830) 





                    

 Ingen har bedt om ordet.

(Votering, se side 3831)





                    

 Etter ønske fra næringskomiteen vil presidenten foreslå at debatten blir begrenset til 50 minutter, og at taletiden blir fordelt slik på gruppene:




Arbeiderpartiet 10 minutter, de øvrige grupper 5 minutter hver. I tillegg får en av de uavhengige representantene 5 minutter.




Videre vil presidenten foreslå at det blir gitt høve til replikkordskifte på inntil fem replikker med svar etter innlegg fra medlemmer av Regjeringen.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Dette anses vedtatt.




 

(ordfører for saken):

 Selv om også staten bidrog til forhandlingsresultatet, vil jeg berømme forhandlingsmotpartene fordi de medvirket til at det denne gangen ble enighet om en avtale. Når jeg gjør det, er det fordi det aldri kan være lett for en organisasjon å forhandle fram et resultat som ikke er like positivt for alle medlemmene. Det er mye som tyder på at skal forhandlingsinstituttet overleve med de utfordringene som jordbruket står foran, så vil det kreve en sterk ryggrad fra faglagenes side. Jeg minner om at Stortinget har forutsatt at det bl.a. skal skje en omfordeling av de økonomiske virkemidlene innenfor jordbruksavtalen. Selv om en del viktige problemstillinger foreløpig er skjøvet over til arbeidsutvalg, står det respekt av faglagenes holdning. 




Så til årets oppgjør: Jeg konstaterer med tilfredshet at de politiske partiene som samarbeidet tettest ved behandlingen av landbruksmeldingen for et drøyt år siden, har nærmet seg hverandre under behandlingen av årets oppgjør. Å si at samarbeidet er gjenopprettet, vil nok være å ta for sterkt i, men dagens innstilling viser at det fortsatt er slik at de beste flertallsløsningene for jordbruket finnes i krysningspunktet mellom sentrum og Arbeiderpartiet. De nevnte partiene viser bl.a. til sluttprotokollen, hvor partene innledningsvis bekrefter at utformingen av de landbrukspolitiske virkemidlene er basert på premissene som ble lagt ved Stortingets behandling av landbruksmeldingen.




Så skal det heller ikke legges skjul på at sentrumspartiene gjennom enkelte formuleringer retter skytset mot Arbeiderpartiet. Spesielt gjelder det selve forhandlingene, som de hevder knapt kan sies å ha vært reelle. Til det vil jeg bare si at statens framgangsmåte, basert på sonderinger, har vært i samsvar med tidligere praksis, også under sentrumsregjeringen. På denne bakgrunn vil jeg hevde at kritikken skyter langt over målet. Fra Arbeiderpartiets side legger vi til grunn at landbrukets organisasjoner ikke vil undertegne en avtale som ikke ivaretar medlemmenes interesser på en akseptabel måte. Jeg føler meg også 100 pst. trygg på at de aldri vil undertegne en avtale som går på akkord med kravet om trygg mat. Det vil jo i så fall undergrave hele næringens fundament.




Med bakgrunn i matskandalene i Europa er det helt naturlig at mattrygghet bringes på bane også i forbindelse med behandlingen av denne saken. Jeg vil derfor sitere hva en enstemmig komite sier om dagens forhold i Norge:







«Komiteen vil understreke at maten som omsettes i Norge er og skal være trygg. Krav om stadig billigere mat skal ikke imøtekommes på bekostning av krav til trygg mat som produseres på en miljømessig bærekraftig måte og med strenge krav til dyrevelferd. Komiteen vil påpeke at både tradisjonelt landbruk og økologisk landbruk skal tilfredsstille dette kravet.»




En enstemmig komite deler den oppfatningen at sykdomssituasjonen ute i Europa gir grunn til ettertanke og årvåkenhet også i Norge, men komiteen kan ikke se at det på dette området er grunnlag for store endringer i den politikken som ble trukket opp i landbruksmeldingen.




En videreføring av denne politikken vil ikke, etter komiteens vurdering, føre til en svekkelse av den tillit norske forbrukere har til norsk mat og matproduksjon.




Det er også verdt å merke seg at komiteens flertall – Arbeiderpartiet og sentrumspartiene – mener at norsk landbruk, til tross for en stadig sterkere fokusering på billigere mat, fortsatt har en struktur som gir klare fortrinn både med hensyn til sunn og kvalitetsmessig god mat og med hensyn til dyrehelse.




Hensynet til forbrukerne var et hovedelement i landbruksmeldingen, både med tanke på sikring av trygg mat og akseptable priser. En framtidsrettet næringspolitikk må ta forbrukernes krav og preferanser på alvor. Når det gjelder avtalens konsekvenser for prisutviklingen, har Regjeringen lagt til grunn at den avtalte målprisøkningen vil gi et utslag på konsumprisindeksen på under 0,1 pst.




Det etablerte verdiskapingsprogrammet er blitt svært godt mottatt i næringen. At det er registrert prosjektskisser og -søknader med et samlet søknadsbeløp som er dobbelt så stort som de disponible midlene, er det beste bevis for det. Arbeiderpartiet er derfor spesielt tilfreds med at partene ble enige om å øke bevilgningene til programmet med 40 mill. kr.




Søknader om midler til økologiske prosjekter vil bli prioritert, noe som på bakgrunn av våre ambisjoner på dette området ikke bare er fornuftig, men også absolutt nødvendig.




Da vi behandler en framforhandlet avtale, har jeg ikke funnet det riktig å gå inn på enkelthetene i avtalen, heller ikke rammens størrelse. Arbeiderpartiet har i Stortinget alltid støttet et jordbruksoppgjør der partene er kommet fram til enighet, så også denne gang.




 Jeg synes det er passende å følge opp forsvarsdebatten i dag med jordbruksavtalen og landets matvareberedskapspolitikk.




Det er et bratt og skrukkete land vi bor i, og mange synes det ikke egner seg til moderne og effektiv landbruksproduksjon. Men landet vårt er rikt på vann – og på vann til rett tid. Vannkvalitet og tilstrekkelig vann i vekstsesongen er den største begrensningen i verdens matvareproduksjon. Norge er et land rikt på grasressurser, og beitemark i utmark er ett av våre komparative fortrinn. Her i landet har vi en god forvaltningstradisjon i forhold til disse ressursene og en bevisst holdning til matvareberedskap. Det synes jeg vi skal være stolte av.




Regjeringen Bondevik forhandlet fram en avtale om jordbruksoppgjøret med begge organisasjonene både i 1998 og i 1999. Jeg vil nå gratulere Arbeiderpartiet med at de for første gang på veldig lenge har fått i stand en avtale med begge jordbruksorganisasjonene. Fjorårets forhandlingsbrudd var spesielt skuffende, da forventningene fra signalene ved behandlingen av jordbruksmeldingen ikke ble innfridd.




Kristelig Folkeparti vil stemme for avtalen. Vi mener det er viktig at Stortinget forholder seg til den avtalen som er forhandlet fram. Dersom vi skulle gå imot viktige punkter i avtalen, vil det undergrave forhandlingene. Det ville redusere verdien av organisasjonenes forhandlingsrett, og det ville undergrave Regjeringens mulighet til å føre reelle forhandlinger på vegne av staten og ut fra de politiske retningslinjer vi har i Stortinget.




Jordbruksavtalen har en interessant historie gjennom det siste århundret, og den har en god historisk og politisk begrunnelse. Den politiske vektleggingen har vært litt ulik gjennom årene. Jordbruksavtalen og forhandlingsinstituttet er en materialisering av en samfunnsavtale mellom staten og jordbruksbefolkningen.




Samfunnskontrakten – eller kanskje en skal si forvaltningskontrakten – skal sikre Norges befolkning matvaretrygghet og matvareberedskap, sikre matvarer til rimelig pris og sikre rimelige inntektsmuligheter for dem som skal gjøre forvalterjobben. Den skal sikre miljøverdier, kulturlandskap og nasjonale kulturverdier og tradisjoner.




Nå til dags er ikke slike samfunnsforpliktelser og næringsavtaler helt politisk korrekt, da veldig mange mener at markedet og konkurransen skal ordne det meste til beste for forbrukerne. Likevel tror jeg at jordbruksavtalen og liknende solidariske forvaltningsopplegg som gir nasjonal nytte, har framtida for seg. Jordbruksavtalen er i seg sjøl en bærer av de beste tradisjoner i vårt demokrati og folkestyre. 




Det er ikke vanskelig å registrere at mange vil dette forhandlingssystemet til livs. Det er heller ikke særlig hemmelig at forhandlingssystemet, slik den politiske situasjonen er på Stortinget, gir staten stor makt over forhandlingsutfallet. Staten kan straffe motparten ved å gå med et dårlig opplegg til Stortinget hvis jordbruksorganisasjonene gir opp å forhandle på grunn av rammen eller politisk innhold. I Stortinget kan dagens regjering få flertall for hva som helst – til og med få flertall for å gå ned med inntektene til landbruket. Dette er ingen god situasjon for dem som skal forhandle på vegne av jordbruksbefolkningen – merk: på vegne av jordbruksbefolkningen, ikke på vegne av organisasjonenes medlemmer.




Stortinget skal legge føringer for de lange linjer, og jeg vil benytte den siste delen av innlegget til å gi noen signaler. Før jeg går inn på dette, vil jeg ta fram noen deler av avtalen som vi ikke er fornøyd med. Sjøl om det er noe vi ikke er fornøyd med, vil vi sjølsagt stemme for avtalen.




Vi er skuffet over at Arbeiderpartiet nok en gang beveger seg på grensen eller utenfor rammene av det jordbrukspolitiske forliket fra våren 2000 når det gjelder inntekt. Denne avtalen sikrer ikke aktive utøvere en inntektsutvikling og sosiale vilkår på linje med andre grupper i samfunnet. Den inntektsutviklingen som er nå, sikrer ikke det vedlikehold og den moderniseringen som denne næringen trenger.




Regjeringen har satt mye inn på at prisene skal gå ned når momsreformen gjennomføres. Hele gevinsten skal komme forbrukerne til gode. Da er det underlig å registrere at den samme reformen skal gi utøverne i landbruket 500 mill. kr mer i inntekt. Det anser jeg som urealistisk med de premisser som er lagt fra Regjeringens side. (Presidenten klubber)




Jeg vil til slutt bare si at jeg er glad for at Regjeringen ikke fulgte opp det strukturgrepet de gjorde i fjor. Jeg håper at de i fortsettelsen, ved neste avtale, går videre når det gjelder å sikre allsidigheten i jordbruket. Jeg er glad for det som er gjort med hensyn til samdrift, og den tilleggsprotokollen som har kommet.




Kjell Engebretsen hadde her overtatt presidentplassen.




 Det er et visst uvirkelig preg over landbruksdebatter i Stortinget i den forstand at uansett hva som måtte bli sagt eller ikke sagt, har det, om en ikke kan si at det ikke har noen betydning, iallfall kun marginal betydning for utformingen av norsk landbrukspolitikk. Stortinget har nemlig i realiteten med det instituttet vi har for landbruksforhandlinger, avskåret seg selv fra å ha meninger om dette. Det er nokså symptomatisk når saksordfører Breimo fra Arbeiderpartiet sier helt til slutt at han velger å ikke gå inn på noen enkeltheter fordi det allerede foreligger en fremforhandlet avtale.




Jeg registrerte allikevel at det var en meget lettet saksordfører. Hans fremtoning og kroppsspråk i år er ganske annerledes enn i fjor, og det forstår jeg for så vidt. Jeg synes imidlertid det er veldig synd at Stortinget i realiteten er totalt uten grunnlag for det jeg vil kalle konkrete landbruksdebatter, fordi de debattene vi har her, både med hensyn til den taletiden vi har lagt opp til, og hele innretningen på dette, viser at Stortinget har avskåret seg fra disse tingene. Det er fullt ut overlatt til partene.




Det som har preget landbrukspolitikken – hvis en skal se på disse fire årene under ett – vil jeg si i stor grad er mangel på forutsigbarhet for de yrkesutøverne som er i bransjen. Og selv om Breimo også uttrykte lettelse over at man nå befant seg i dette skjæringspunktet mellom sentrumspartiene og Arbeiderpartiet, og at St.meld. nr. 19 i stor grad lå til grunn, registrerte jeg også at representanten Karlstrøm var svært skuffet over at Arbeiderpartiet fremdeles ikke fulgte det som man var enige om i St.meld. nr. 19. 




Jeg tror norsk landbruk og norske landbruksutøvere fremdeles vil bli kasteballer fordi det ikke er villighet til å gi forutsigbare rammebetingelser. De som i fjor ble premiert i innstillingen, de utøverne som i fjor ble oppmuntret – enten det var de som drev med ammekuer, de som drev med samdrift eller hva det måtte være – er de samme yrkesutøverne som i år skal straffes. Så den vinglingen denne blokkuavhengigheten resulterer i, er at de yrkesutøverne som er i bransjen, har det særdeles lite forutsigbart. Det er like vanskelig for bønder som for andre næringsdrivende å ha rammevilkår som endres så totalt fra år til år. Derfor skjønner jeg godt den frustrasjonen som eksisterer. Det er klart at når organisasjonene skal ta gjennomsnittshensyn, tilfredsstiller de ingen, og derfor er det – som vi ser – stor grad av uro blant dem som er yrkesutøvere her.




Jeg skal kort ta opp – mens jeg husker det – forslagene nr. 1 og 2.




For Høyres del har vi i denne innstillingen pliktskyldigst skrevet inn hva vi mener om avtalen. Vi har også pekt på hva man bør legge til grunn i et fremtidig norsk landbruk. Etter mitt skjønn bør man legge til grunn at dette er selvstendig næringsdrivende som bør ha rammebetingelser som er forutsigbare, langt mer forutsigbare enn de stemningsrapportene som nedfelles i det landbruksoppgjøret som årlig finner sted.




Jeg synes vi i større grad skulle legge til grunn en politikk som premierer bønder som legger opp til rasjonelle løsninger, en politikk som har økonomiske incitamenter til å gjøre ting som fremstår som økonomisk fornuftig, og ikke dette systemet vi har med en overkompensasjon for dem som driver smått og urasjonelt, og en tilsvarende straff for dem som i realiteten velger å drive som fulltidsbønder. Og det som skuffer meg særdeles med den avtalen som er inngått, er at på en del områder hvor det i fjor ble lagt klare føringer i denne retningen – og som var Arbeiderpartiets politikk i fjor – har man altså i år inntatt den stikk motsatte holdning, ved at man på enkelte områder har gått bort fra lineære tilskuddsordninger til å overkompensere for dem som driver litt på si og litt hobbypreget, mens de som satser, har blitt straffet. En slik politikk kan jeg godt forstå at den norske bondestand ikke er særlig begeistret for. 




Det vil være langt frem før den som driver på full tid i norsk landbruk, synes det er særlig tilfredsstillende så lenge så mye av midlene går til drift av jordbruksproduksjon som er det jeg vil kalle i stor grad hobbypreget. Det vi trenger, er aktive, frie bønder som har økonomisk incitament til å gjøre ting som fremstår som fornuftige. Før vi får avviklet ordningen med hele dette instituttet, tror jeg ikke vi vil få dette til.




 Representanten Gabrielsen har tatt opp de forslag han refererte til.




 Fremskrittspartiet registrerer at Regjeringen i årets jordbruksoppgjør ikke gir sterke signaler til jordbruket om nødvendigheten av en kursomlegging. Det eneste som foretas, er etter vårt syn noen små justeringer. Heller ikke når det gjelder spørsmålet om kjøp og salg av melkekvoter eller samdrifter, ville departementet bidra til mer effektive og rasjonelle løsninger som hadde et potensial i seg til lavere forbrukerpriser og mindre utgifter til staten.




Fremskrittspartiet mener det må gjennomføres gjennomgripende forandringer i jordbrukspolitikken som vil styrke konkurransen i foredlingsleddene og matvarekjedene, redusere kostnadene og legge forholdene til rette for mer rasjonelle driftsløsninger. Da må primærprodusentene gis muligheter til inntekter og muligheter gjennom å utvikle mer effektive bruk. Da er vi nødt til å gjøre noe med alle produksjonsbegrensningene, som konsesjonsgrenser i lov om ervervsmessig husdyrhold, vi må gjøre noe med restriksjonene på salg av jord- og skogeiendommer, vi må gjøre noe med bo- og drivepliktsbestemmelsene og mye, mye mer. I dag er det faktisk slik at en bonde blir kriminalisert hvis han produserer stort, effektivt og billig. Dette må det bli en slutt på. Vi må få den frie, norske bonden tilbake. Vi må føre en politikk som utvikler mangfold, fleksibilitet, kjærlighet til jorda, bygda, arbeidet, maten og mye, mye mer.




Vår landbruksminister har vært opptatt av at man gjennom marginstudier i verdikjeden for matvarer skal røke ut reven – hvem som øker sine marginer og bærer ansvaret for høye matvarepriser. Det må ikke bli slik at kravet om knivskarp konkurranse matvarekjedene imellom – og som nå ser ut til å gi seg positive utslag gjennom priskutt hos Rimi – skal trekke oppmerksomheten bort fra et kostbart og uhensiktsmessig reguleringssystem som resulterer i at både bonde og forbruker taper. Landbruksministeren tok selv initiativ til den nylig fremlagte NILF/Econ-undersøkelsen for å finne ut hvem som var skyld i prisøkningene fra 1999 til i dag. Svaret som fremkom, viste tydelig at det var den landbruksbaserte industrien som bidrog til prisøkningen. Her må man bl.a. rette oppmerksomheten mot den særegne lovgivning som gjelder for foredlingsbedrifter innen samvirket. Jeg vil sitere fra Konkurransetilsynets årsberetning:







«Markedsreguleringene i omsetningsleddet bidrar til begrenset konkurranse i flere av landbrukssektorene. En årsak til lite fungerende konkurranse er rollen samvirkeaktørene har som markedsregulator …»




Og videre:







«Reguleringseksport gjør at innenlandsk salgsvolum blir mindre og prisene høyere enn hva som ellers ville vært tilfelle.»




Vi kjenner alle til problemene hos Norsk Kjøtt, som både er markedsregulator, leverandør og konkurrent. Mange mener det er oppskriften på en ineffektiv og kostbar markedsdannelse som ikke løser hovedutfordringen, nemlig en effektiv og ikke konkurransevridende prisdannelse i alle ledd i verdikjeden. 




Vi har også den berømte omsetningsloven og Omsetningsrådet. Først benyttes virkemidler for å få produksjonen opp, så klarer man ikke å stoppe dette i tide, og man får en betydelig overproduksjon, for så å sette inn nye og kostbare virkemidler for å få produksjonen ned. I dag er vi da kommet i en underskuddssituasjon. De som taper, er både bonde og forbruker.




Bonden må ofte betale flere kroner i omsetningsavgift pr. kilo kjøtt i stedet for at midlene er i bondens eie i et rasjonelt konkurransesystem som bidrar til å bedre lønnsomheten. Markedsregulering og omsetningslov øker også kostnadene for forbrukerne helt unødvendig, og det har Konkurransetilsynet pekt på. 




Skal det ha noen hensikt å foreta marginundersøkelser, må man også foreta seg noe når en finner reven i verdikjeden. Derfor må statsråden fokusere på prisøkninger som skyldes landbrukspolitikken og den landbruksbaserte næringsmiddelindustrien. Regjeringen har ansvaret for jordbruksoppgjøret og reguleringsordningene som administreres av den landbruksbaserte industrien. Her må Regjeringen foreta seg noe. Statsråden viste en resolutt opptreden overfor Rimi. Tilsvarende handlekraft på de områder hvor skoen trykker, er et folkekrav!




Jeg vil ta opp Fremskrittspartiets forslag – forslagene nr. 3-9 – som er referert i innstillingen.




 Representanten Hedstrøm har tatt opp de forslag han refererte til.




 

(komiteens leder):

 Er det noen sammenheng mellom matprodusentenes inntektsnivå og mattryggheten? Ja, helt klart, mener Senterpartiet og de andre sentrumspartiene. Arbeiderpartiet, Høyre og Fremskrittspartiet ser ingen slik sammenheng. Så lenge faglagene i landbruket signerer en avtale, er innholdet godt nok til å sikre fortsatt trygg mat, sies det i innstillingen. Ja, Høyre mener det er forsvarlig å fjerne 6 000 kr pr. årsverk i første omgang for å få presset flere ut av jordbruket. Fremskrittspartiet vil kutte mye mer. 




Hva var så jordbrukets alternativ til å skrive under avtalen? Det var å få et oppgjør med en inntektsnedgang! Når signalene er krystallklare på at statens forhandlere vil få flertall i Stortinget også om det legges fram et minusoppgjør, er det ikke rart om jordbruket godtar et resultat som er langt dårligere enn det Stortinget lovet for ett år tilbake. Det som er rart, er at Arbeiderpartiet, som tilhørte flertallet som lovet parallell utvikling i inntekt som skulle gitt 12 000–15 000 kr pr. årsverk, også i år bryter avtalen og presser gjennom et elendig resultat for dem som garanterer oss tryggere mat enn noe annet land i Europa. Jeg har tidligere sagt at en avtale med Arbeiderpartiet må man tinglyse før den er verdt å lage en pressemelding om. Regjeringens politikk ved jordbruksoppgjøret i fjor og i år er ikke i samsvar med St. meld. nr. 19 for 1999-2000 og den innstillingen som vi skrev sammen. 




Arbeiderpartiet framhever det norske landbrukets trygghetsfortrinn, men har et opplegg for å fjerne det. Små og spredte driftsenheter som gir lavt smittepress, er bra, men nå legges det altså ned seks familiebruk om dagen på grunn av den dårlige økonomien. Lite omfang av import og handel med levende dyr sikrer dyrehelsen. Ja, men i dag er det den enkelte bruker som sørger for å begrense den handelen, Arbeiderpartiet, Høyre og Fremskrittspartiet sier fritt fram. Dyrefôr fritt for salmonella, hormoner, antibiotika og genmodifiserte bestanddeler er det beste. Arbeiderpartiet vil ikke forby Zink bacitracin i fôret, og stemmer ikke for et forbud mot handel og bruk av genmat, som foreslås i revidert nasjonalbudsjett.




Om landbruket ikke har den nødvendige støtte i Stortinget for å få en rettferdig inntektsutvikling, har næringen en større tillit blant vanlige folk enn de fleste næringer. Da handelsrestriksjonene mot smitte av munn- og klovsyke ble iverksatt i vinter, var oppslutningen nær 100 pst. Jeg synes det er imponerende at norske husdyr har en så god helsestatus ut fra den betydelige kontakt og handel over grensene som i dag foregår. Hovedårsaken er forsiktighet fra bøndenes side.




Ved de senere jordbruksoppgjør har prisforskjellen til Sverige på kjøtt vært et hovedargument for lave tillegg. Det er nå lagt fram en undersøkelse som viser at svenskehandelen har vært mye oppblåst av dem som har drevet kampanjene for billigst mulig mat – enkelte politikere inkludert. Ved årets oppgjør øker svenskebondens kjøttpris med kr 1,50, mens prisen til norsk bonde øker med bare 50 øre. Nå halveres matmomsen, noe som kan redusere prisgapet med ytterligere 5–10 kr pr. kjøttkilo. Etter disse prisjafsene er Oslo den tredje billigste hovedstad i Europa når det gjelder matpris i forhold til arbeidslønn, om lag 20 pst. billigere enn Stockholm. Og det er ikke importmaten som gir dette forspranget, det er de lave inntektene i landbruket.




Finnes det noe annen vare- eller tjenestegruppe der Norge ligger så godt an? Får matbaronene karre til seg så uhemmet noe sted? Jeg synes det er skammelig at noen fortsatt snakker om kostbar norsk mat og gir landbruket skylden.




Næringskomiteen har blitt informert om de meget uheldige virkninger de nye bestemmelsene for enhetsprising kan få dersom det ikke gis unntak for enkelte grønnsaker, bl.a. økt transport og håndtering før varene når butikken, og økte priser og dårligere kvalitet for forbrukerne. Dette er ikke i forbrukernes interesse. Reglene kan også gi matvarekjedene økt makt, sies det. Da blir konkurransen enda svakere. Jeg håper Konkurransetilsynet finner at unntakene i EU-direktivene kan utnyttes slik en enstemmig komite har pekt på.




Ammekuproduksjonens økonomi er et annet tema som har opptatt komiteen. Det er vesentlig at ingen produsentgrupper blir hengende så mye etter i inntekt. Jeg er bekymret for at det raskt blir behov for økt kjøttimport dersom denne gruppen bønder skulle oppføre seg slik markedets lover tilsier. 




Til slutt en kommentar til samdriftene i melkeproduksjonen. Debatten i media bekrefter at det er grobunn for stordrift i europeisk målestokk også i norsk landbruk. Derfor trengs det begrensninger. Stortingets flertall overprøvde en framforhandlet avtale i 1999 som fastsatte en øvre grense ved tre deltakere i samdrifter. Det var en stor tabbe! Senterpartiet mener en grense på 500 000 liter er for høy. 




Først vil jeg ta opp de forslagene som er omdelt i salen. 




SV kommer til å stemme for denne avtalen. Det gjør vi fordi vi synes det er prinsipielt riktig å stemme for en framforhandlet avtale. Den andre grunnen til å gjøre det er at det er åpenbart at et resultat i jordbruksoppgjøret som skulle være avhengig av hva stortingsflertallet mener, ville bli dårligere for landbruket. Det er vi helt overbevist om. Samtidig ser vi at dette er et tungt pressmiddel overfor organisasjonene til å bli enige, og kanskje også gå lenger enn de faktisk sjøl mener er riktig, for de har ingenting å hente i Stortinget. Det er trist, men slik er det. 




Derfor er det også trekk ved denne avtalen som SV langt på veg ikke er særlig fornøyd med. Vi synes, sjøl om det er noen gode ansatser her, at det fokuseres for lite på trygg mat. Vi synes det fokuseres for mye på stordrift, sjøl om det er satt inn noen bremser der i forhold til samdrift f.eks. Vi er skeptiske til utredningene om omsettelige kvoter som er tatt inn i forslaget. 




Andre ting vi kan nevne som vi er positive til, er at det spesielt i verdiskapingsprogrammet nå står at man skal favorisere økologisk landbruk hvis slike prosjekter kommer opp. Det synes vi er veldig positivt, og det peker i riktig retning. Likeledes peker det i riktig retning at tilskuddene til økologisk landbruk økes fra 50 mill. kr til 125 mill. kr i perioden. SV mener likevel at det er behov for å satse mer. Det er fordi vi oppfatter at dette er den viktigste forbrukerrettingen, den viktigste miljørettingen og også den viktigste distriktspolitiske rettingen vi kan gjøre i landbruket. Derfor tror vi dette er en framtidsstrategi som også er en overlevelsesstrategi for landbruket. 




SV er opptatt av å få fram mer forskning på dette området, også mer forskning enn det denne proposisjonen peker på at noen fagmiljøer har ment er riktig. Spørsmålet er om vi vet hva slags økologisk landbruk vi bør utvikle. SV mener at vi har et stykke igjen å gå. Norges Bondelag har vedtatt at de vil fremme det de kaller et kunnskapsbasert økologisk landbruk. Det er etter SVs syn et viktig signal fra Bondelaget, der de også ser behovet for å styre denne utviklingen. Hvis vi bestemmer oss for å effektivisere økologisk landbruk og løse flaskehalsene for rasjonell produksjon, vil vi samtidig forske fram ny teknologi som kan tas i bruk i økologiseringen av det øvrige landbruket.




Økologisk landbruk gir miljø- og ressursfordeler direkte som det øvrige landbruket kan dra nytte av. Det kan dra det i økologisk retning, og det vil gi en stor miljøgevinst. Om noen år kan vi kanskje sette en strek over sprøyting mot ugress i konvensjonelt korn, takket være ny teknologi og kunnskap fra økologisk landbruk. Det er altså et behov for å vurdere hva vi skal utvikle. Vi må finne forskningsinstitusjoner og prosjekter som styrer raskt, og raskere, i retning av et moderne rasjonelt landbruk både når det gjelder det økologiske og å få økologisert det konvensjonelle landbruket hurtigere enn det vi får gjort i dag med dagens bevilgninger. Derfor har vi valgt å fremme de forslagene som ligger på bordet. De peker framover, og er for så vidt ingen del av avtalen, men er politiske signaler som SV mener er viktige, og bør komme. 




Vi ser at det er et stort behov for å sikre inntektene i landbruket for bøndene. Samtidig ser vi at det er behov for å holde utgiftene nede. Da må man velge hva det er man ikke vil blåse opp tilskudd til. Derfor har SV bedt Regjeringen om igjen om å se på om det er mulig å sette et tak på overføringer til hvert bruk. Vi velger altså å kutte i toppen og ikke i bunnen, og mener at det vil ha en svært positiv effekt både for antall arbeidsplasser og for distriktene.




 Representanten Karin Andersen har tatt opp de forslag hun refererte til.




 Venstre er glad for at en har lyktes i å komme til enighet med organisasjonene i årets jordbruksforhandlinger. Det kan også andre partier være, ikke minst regjeringspartiet. Det er en uro i landbruket som en ikke har sett maken til tidligere. Et forlik demper noe av denne uroen.




Med tanke på kommende oppgjør er det for ryddighetens skyld viktig å få på plass to elementer:




Det ene er at partene blir enige om hvilke år som skal legges til grunn for beregning av inntektsutviklingen. I respekt for seg selv må partene bli enige om en metode slik at årlige inntektsvariasjoner blir fanget opp og lagt til grunn på en ensartet måte.




Det andre er at skal det være reelle forhandlinger mellom to parter, må det legges fram tilbud også fra statens side, ikke en uformell skisse som ikke vil bli fremmet som forslag for Stortinget ved et eventuelt brudd i forhandlingene. Dette vitner om mangel på respekt for den annen part fra statens side og hører ikke hjemme i moderne forhandlinger i et demokratisk land. Slik framgangsmåte hører hjemme i land med helt andre styresett, og er ikke staten som forhandlingspart verdig. Dette må endres ved kommende forhandlinger.




Når det gjelder selve avtalen, er resultatet som foreligger, ikke i tråd med målsettingene om inntektsutviklingen nedfelt i landbruksmeldingen. Ifølge Budsjettnemnda for jordbruket er en årsinntekt på 153 800 kr. Årets avtale gir en økning i inntekten til ca. 160 000 kr. Dette vil medføre at frafallet av yrkesutøvere fra næringen vil fortsette å akselerere, rekrutteringen forverres og vedlikehold av driftsapparatet blir dårligere. Fra 1. januar 2000 til 1. januar 2001 har antall husdyrbruk gått ned med nesten 5 000 – over 10 pst., antall melkebruk med nesten 14 pst., antall bruk med svineproduksjon med nesten 20 pst.




En enstemmig komite uttaler at det norske landbruket er en tradisjonsrik næring og en viktig verdibærer.




Komiteens flertall, alle unntatt medlemmene fra Fremskrittspartiet og representanten Terje Knudsen, sier at det trengs «en helhetlig landbrukspolitikk som både ivaretar strukturen i landbruket og den enkelte brukers økonomiske vilkår». 




Vi skal ha et landbruk i hele landet. Hvordan rimer det med de faktiske forhold med nedgang i antall bruk og yrkesutøvere?




Dette er dobbeltkommunikasjon. Etter Venstres mening er tiden inne for en verdidebatt om norsk landbruk. Den debatten må komme nå, hvis ikke er jeg redd for at det kan bli for sent.




Det har vært sterk fokus på matpriser. Det er viktig når en sammenligner matpriser, at en husker at en bor i et høykostnadland, et land med høye priser generelt, men også med høye lønninger. Da er det urimelig å forvente at nettopp mat, med de produksjonsforholdene vi har i dette landet, skal være mye rimeligere i forhold til inntekt enn i andre land. I forhold til inntekt er maten billigere i Norge enn i de andre nordiske landene, ja endog mye billigere enn i f.eks. Stockholm. Norsk mat er på femteplass i Europa. 




Vi kan ikke ha et lønnsnivå som det vi har, og samtidig matpriser som om vi skulle ha bodd i et lavkostnadland. Dette er urealistisk politikk og urettferdig overfor dem som skal ha sitt levebrød av å produsere mat, nemlig bøndene.




I landbruksmeldingen ble det påpekt behovet for gode sosiale ordninger for bøndene. Dette innebærer å legge til rette for bl.a. ordnet fritid. Mens andre yrkesgrupper får flere fridager, legges det i avtalen opp til at bønder skal få mindre fritid ved å kutte ned på avløsertilskuddet for de minste bruk.




Flere undersøkelser viser at de fleste forbrukere vektlegger trygg og ren mat, godt vareutvalg og god tilgjengelighet langt mer enn billig mat. Landbruksministeren har selv sagt at munn- og klovsyken i Europa har lært oss en lekse, og at det er viktig at bøndene har en inntekt som gjør at de ikke må ta snarveier.




Hadde landbruksmeldingen blitt behandlet i dag, ville fokus vært sterkere på trygg mat enn på billig mat. Har vi lært en lekse? Jeg stiller spørsmålet om behovet for en ny landbruksmelding.




Opptrappingen mot mer økologisk jordbruk må fortsette. Årets jordbruksoppgjør tar nye trinn i den retning. Det er bra. I den sammenheng er det også gledelig å merke seg flertallets syn på NORSØKs rolle som et uavhengig forskings- og kompetansesenter.




Det er flere som har vært inne på situasjonen for ammeku og kjøttproduksjonen. Det er viktig at det er forutsigbarhet på det området, og her er det en del brukere som kommer godt ut, de minste, mens de største kommer dårligere ut gjennom oppgjøret. Likeså er det en del uro rundt samdrift, og på det området, som på andre områder i næringslivet, er det viktig med forutsigbarhet.




Til slutt gleder vi oss alle over verdiskapingsprogrammet som er i godt gjenge, og som er et positivt bidrag i denne sammenheng. 




 Jeg er glad for at partene i år kom fram til en avtale i jordbruksoppgjøret. Jeg er særlig fornøyd med at vi også i år kan få fulgt opp Regjeringens og Stortingets politikk, som har som mål at prisforskjellene i forhold til Sverige kan reduseres. Samtidig får vi bare en begrenset økning i budsjettoverføringene til jordbruket. Dette er for meg viktige elementer i avtalen, sammen med den sterke satsingen på økologisk landbruk og virkemidler for økt mangfold i matmarkedet.




Ved vurdering av rammen er det foretatt en helhetsvurdering av flere forhold. Det er behov for kostnadsreduksjon og omstilling i hele matvarekjeden – og det er lagt til grunn at reduksjonen i matmomsen blir utnyttet av jordbruket på en offensiv måte for øke produksjon og dermed inntekter. Avtalepartene hadde ulike forutsetninger på disse områdene. Avtalen innebærer et kompromiss i forhold til forutsetningene om effektivisering og verdi av momsreformen. Avtalen gir jordbruket mulighet for en inntektsutvikling på linje med andre grupper. Men det er viktig å understreke at dette innebærer økt fokusering på god utnytting av markedsmulighetene, økt mangfold, et balansert marked, strukturelle endringer og fornuftige kostnadstilpasninger, slik Stortinget forutsatte ved behandlingen av landbruksmeldingen.




Fordelingsprofilen er i hovedsak den samme som ved oppgjøret i fjor. Det er ikke riktig, som Høyre bl.a. hevder, at utjevningen av strukturprofilen ikke følges opp i år. Strukturprofilen på tilskuddsordningene må nemlig ses i sammenheng med målprisendringene. I flere produksjoner kommer større bruk vesentlig bedre ut i år enn ved fjorårets oppgjør. Når det gjelder distriktsprofilen, er den opprettholdt eller styrket.




Statens forhandlingsutvalg gikk inn i forhandlingene med flere forslag til forenklinger, i tillegg til noen forslag som hadde som hensikt å øke bøndenes handlingsrom. Dette er nødvendig av hensyn til de næringsdrivende selv, fordi mange forhold legger begrensninger på framtidens pris- og overføringsnivå. Jeg er glad for at avtalepartene er enige om å utrede nærmere et system for kjøp og salg av melkekvoter direkte mellom produsentene. Dette kan både øke tilpasningsmulighetene for enkeltprodusenter og bidra til at kvotene i større grad blir i bygda. Slike virkemidler er Regjeringen bedt av Stortinget om å vurdere.




Stortinget har ved flere anledninger klart gitt i oppdrag å forenkle virkemidlene i landbrukspolitikken. Noe gjennomføres i årets avtale, og partene er enige om å sette i gang en større utredning med sikte på videre forenklinger til neste års forhandlinger. Forenklingene skal selvsagt foregå innenfor de hovedmålsettinger for politikken som Stortinget har trukket opp, men vi må lete etter enklere måter å nå målene på.




Jeg vil også understreke den framtidsrettede profilen avtalen har gjennom satsingen på å videreutvikle det økologiske landbruket, og å øke mangfoldet gjennom verdiskapingsprogrammet for norsk mat. Sett fra jordbrukets side er dette investering i framtidige markeder og dermed framtidige inntektsmuligheter. Og det er en forbrukerretting av næringspolitikken, fordi det legger til rette for å imøtekomme trender i etterspørselen som jeg er sikker på vil bli sterkere i årene som kommer. Alle ledd i produksjon og omsetning av økologiske produkter styrkes gjennom avtalen. Gjennom forskning på og utvikling av økologiske produksjonsmåter gis det også viktige bidrag til å utvikle produksjonsmåtene i hele landbruket i riktig retning.




Det er også bra at partene har vist forståelse for betydningen av økt verdiskaping og mangfold i jordbruket. Avtalen innebærer opp mot en fordobling av frie midler i verdiskapingsprogrammet for norsk mat. Det gir et godt grunnlag for å øke valgmulighetene for forbrukerne, og for å videreutvikle norsk matkultur med nye og spennende kvalitetsprodukter.




Jeg gikk til jobben som landbruksminister med et stort engasjement i forhold til dette med økt verdiskaping, og jeg føler et sterkt eierskap til verdiskapingsprogrammet. Den siste tiden har arbeidet med priser på volumvarene tatt mye av min tid. Men her står jeg, og her står Regjeringen, på to ben, og grunnlaget vi står på, er en bærebjelke preget av ordene «trygg mat».




 Det blir replikkordskifte.




 Det var jo ei viktig presisering at statsråden står på to bein. 




Eg vil heilt innleiingsvis vise til det vår hovudtalar sa, og det som står i merknaden i forhold til inntektsutviklinga. Det står eg òg sjølvsagt bak. 




Samstundes vil eg faktisk stå fram og gratulere statsråden med ein avtale. Dersom media har rett i at han reiste frå Halvorsbøle med eit minus på 800 mill. kr og klarte å kome opp i det plusset som faktisk ligg her no, så er det godt arbeid frå statsråden. Og det synest eg faktisk ein kan vere raus nok til å seie, sjølv om vi veit at inntektsutviklinga ikkje er som den skulle vere.




Eg vil òg gratulere saksordførar Gunnar Breimo. Det er hyggeleg at han kan avslutte med ein framforhandla avtale. Og eg er einig i det han sa. Kan hende landbrukspolitikk må utformast for faktisk å få det nokolunde leveleg for bøndene. Det høyrde vi i innlegga frå Høgre og Framstegspartiet her i dag.




Eg har to spørsmål til statsråden. I og med at inntektsmålsetjinga heller ikkje i år vert nådd, er statsråden samd i at å bruke skattefrådraget vidare kan vere ein veg å gå for å forbetra inntektssida? Vil han følgje opp det som representanten Kongshaug sa i forhold til det med einskapspris på grønsaker? Her føler eg på ein måte at Noreg er meir katolsk enn paven i tolkinga av denne forskrifta, og eg synest ikkje det kler statsråden å vere så katolsk. Vil han gjere sitt beste for å rydde opp i dette?




Og det siste: Neste år er FN-året for fjellverksemd – eg hugsar ikkje akkurat det formelle namnet på engelsk. Det er viktig. Mellom anna har Hedmark og Oppland enno stor stølsverksemd. Det er òg mykje anna næringsverksemd som går føre seg på fjellet. Vil departementet på nokon måte følgje opp FN-året? 




Det vart tre spørsmål eg rakk, president – eg sa to innleiingsvis!




 På litt overtid, riktignok.




 La meg først få uttrykke glede – det er hyggelig – over at Lilletun synes det er positivt at statsråden står trygt. La oss håpe han fortsetter med det, også etter noen begivenheter i høst.




Det som er viktig å understreke, er at jeg helt klart mener, som jeg også sa i mitt hovedinnlegg, at denne avtalen så absolutt gir jordbruket mulighet for en inntektsutvikling på linje med andre grupper. Så jeg er klart uenig med dem som hevder at dette ikke er å følge opp St.meld. nr. 19 for 1999-2000. Men det som er viktig å understreke, er at tilskuddsvirkemidlene over avtalen alene ikke vil føre til en tilfredsstillende inntektsutvikling. Flertallet i Stortingets næringskomite har vært helt enig i at slik vil det heller ikke være i fremtiden. I mitt hovedinnlegg siterte jeg derfor faktisk fra innstillingen til næringskomiteen i forbindelse med behandlingen av St.meld. nr. 19 i fjor, der bl.a. Lilletuns parti og de øvrige sentrumspartiene sammen med Arbeiderpartiet utgjorde flertallet, som sa at det er viktig å understreke at fremtidig inntektsutvikling vil handle om:







«God utnytting av markedsmulighetene, økt mangfold, et balansert marked, strukturelle endringer og fornuftige kostnadstilpasninger».




Og gjør landbruket det som står i de fem punktene, sammen med de endringene som nå skjer i målpriser og i tilskuddsordninger, mener jeg absolutt at landbruket i tilknytning til denne avtalen har en mulighet til en inntektsutvikling på linje med andre grupper. Men det er altså ikke bare statens oppgave å sørge for at det skal skje. Det er også klare oppgaver for landbruket i så måte.




 Presidenten er overbevist om at representanten Lilletun mener det er hyggelig at statsråden står trygt. Noe mer usikker er han på om Lilletun er like opptatt av at statsråden skal 

sitte

 like trygt.




 Jeg registrerer i hvert fall at en del av dem som er opptatt av landbrukspolitikk i denne salen, fysisk sett både står og sitter godt, og kanskje sågar er vanskelig å flytte.




Det er snakk om dette skjæringspunktet. Vi går mot slutten av en fireårsperiode, og undertegnede og landbruksministeren har fra forskjellige posisjoner tidvis vært i dette skjæringspunktet når det gjelder en del viktige ting. Jeg har for så vidt satt pris på både Arbeiderpartiets holdning og ikke minst statsrådens holdning til konkurranse i matvarebransjen, for å si det sånn, ikke minst innenfor de deler av varespekteret som har med landbruk å gjøre. Statsrådens engasjement for konkurranse – ikke minst på melkeområdet, for å få opp en konkurrent til Tine og få en slagkraftig enhet der – tror jeg har vært veldig viktig. Det er et arbeid som jeg håper statsråden vil fortsette.




Statsråden nevnte disse fem punktene som var viktige i forhold til utviklingen av norsk landbruk. Det siste og femte punktet som han nevnte, har med struktur å gjøre. Og det er ikke mange grep i dette landbruksoppgjøret som kan sies å ha det i seg at det i hvert fall vil forsterke en strukturutvikling. Nå skjer det en utvikling åkkesom, og St.meld. nr. 19 for 1999-2000, fra Bondevik-regjeringen, hadde jo også i seg det grepet at en på en måte skulle fortsette den strukturutviklingen som foregår, åkkesom. Men i statens forhandlingsutspill var det et meget godt forslag som går på punkt 5, om omsettelige melkekvoter. Arbeiderpartiregjeringen gikk inn for at vi skulle ha omsettelige melkekvoter innenfor hvert fylke. Det punktet måtte Regjeringen gi seg på i forhandlingene. Det betyr at det er et stort flertall i Stortinget for det standpunktet.




Jeg kunne tenke meg å høre statsrådens argumentasjon for hvorfor det strukturgrepet er særs fornuftig, og så fornuftig at Regjeringen faktisk fremmet det i forhandlingene.




 Jeg tror jeg avslutter polemikken om hvordan jeg står og sitter, og går rett på å svare på spørsmålene.




Når det gjelder spørsmålet om omsettelige melkekvoter, vil jeg gjerne henvise til mitt hovedinnlegg, der jeg sa at vi fra statens side har ment at det kunne være et virkemiddel for å få til fornuftige strukturtilpasninger, ikke minst innenfor melkeproduksjon. Det er også helt i tråd med både St.meld. nr. 19 for 1999-2000 og standpunktet til et stort flertall i denne sal, som påpeker behovet ikke minst for strukturendringer, knyttet særlig til melk. 




Det som preger enhver forhandlingssituasjon, er selvfølgelig spørsmålet om å ta og gi. På noen områder må man jenke seg for å greie å komme fram til en avtale. Utgangspunktet her var at staten la inn i sitt tilbud at omsettelige melkekvoter skulle etableres som en ordning. Landbrukets organisasjoner var sterkt imot det. Landbrukets organisasjoner fremmet også en del synspunkter på praktiske problemer knyttet til å gjennomføre det. Det førte til et kompromiss i protokollen som går på at vi tar oss et års mulighet til å tenke igjennom dette, altså i den forstand at vi da skal utrede det grundig og ha denne utredningen avsluttet i god tid innen neste års forhandlinger. 




Det som har vært en veldig sterk drivkraft for at jeg har tenkt positivt rundt denne ordningen, er at når vi da sier at vi må ha noen strukturtilpasninger, særlig på melk, ser vi at den eneste muligheten for å få til det i dag, er gjennom samdrifter. Det er den eneste måten å endre strukturen på. Jeg tror det er et for snevert sett av virkemidler for å kunne gjøre noen tilpasninger, og i så måte vil kjøp og salg av melkekvoter være egnet.




 Statsråden var i sitt innlegg inne på at 1. juli, når vi får halvering av matmomsen, vil prisforskjellene mellom Norge og Sverige bli redusert. Det gjenstår å se. Det er noe vi alle håper og tror på. Men nå er det kommet et nytt moment i tillegg. Den norske kronen har styrket seg betraktelig, og det blir stadig mer attraktivt – foreløpig i hvert fall – å handle i Sverige. Det er det ingen tvil om. 




Men så til disse marginundersøkelsene. Vi har hatt to dette året, SIFOs undersøkelse i februar og den ved NILF og ECON som kom nå i mai. De skulle finne banditten i dramaet, eller røyke ut reven, sa statsråden, og har profilert seg veldig på det og på sisteleddet, altså matvarekjedene. Men nå sier disse undersøkelsene klinkende klart at det er den landbruksbaserte matvareindustrien, foredlingsindustrien, som er banditten i dramaet. Det er jo ikke noen vits i å koste på dyre undersøkelser når man har røyket ut denne reven. Disse reguleringene ligger også innenfor Landbruksdepartementets ansvarsområde. Her har departementet virkelig mulighet til å komme med forslag til konstruktive løsninger for å gjøre denne biten mer effektiv, slik at dette kommer forbrukeren til gode.




Så jeg vil komme med et helt konkret spørsmål: Hva har statsråden tenkt å foreta seg nå, når man har avdekket banditten i dramaet?




 For det første er det viktig å være klar over at denne marginundersøkelsen som NILF og ECON gjennomførte, var en marginundersøkelse som studerte prisutviklingen på to kjøttslag for en viss periode – det var storfekjøtt og det var svinekjøtt. Grunnen til at de to produktene var plukket ut, er som Hedstrøm flere ganger har påpekt, at det er typiske grensehandelsprodukter.




Det er ingen tvil om at resultatet fra den marginundersøkelsen viser at for den tidsperioden og for de to kjøttslagene er det kjøttindustrien som har økt sine marginer. Bonden har fått mindre betalt, kjøttindustrien har økt sine marginer, forbrukerprisene har vært omtrent stabile. Og som Hedstrøm selv sier, poenget med undersøkelsen var nettopp å få fram hvem det er som har økt sine marginer, for så å kunne gjøre noe med det.




Det blir imidlertid noe for enkelt å si at løsningen umiddelbart er å gjøre noe med f.eks. markedsreguleringssystemet og samvirketenkningen. Det er ikke sånn at denne marginundersøkelsen bare studerer samvirkedelen av kjøttindustrien. På sluttleddet innenfor kjøttindustrien er 50 pst. av bedriftene private bedrifter, og den andre halvparten er da Norsk Kjøtt og kjøttsamvirket. Og det er særlig på denne siste biten, foredlingsbiten, at marginene virkelig har økt. Å si at årsaken ligger i omsetningsloven og dens system, blir en for enkel forklaring. Men at det er behov for å gå grundig inn i dette og ikke la kjøttindustrien som helhet få lov til å slippe unna med en så klar marginøkning, vil jeg si meg enig med Hedstrøm i.




 Til det siste temaet: Vi var i innstillingen litt inne på at når resultatet ble som det ble, var det kanskje noen av dem som ikke økte marginene sine så mye nå, som kanskje gjorde det for to-tre år siden, slik at de hadde veldig mye å gå på. Det bør en også kikke litt på.




Tilbake til vår behandling av landbruksmeldingen for et år tilbake. Der var vi alle sammen opptatt av og fokuserte på den begrensede handlefriheten vi kan ha, f.eks. i forhold til landene rundt oss og de handelsreglene vi er bundet av.




Vi så på prisutviklingen innenfor EU. Det ble sagt at der kom prisene til å gå ned. De skulle gå ned 10–20 pst. på kjøtt f.eks., ifølge Agenda 2010. Så viser det seg at det gjør de ikke. Svenskeprisene går opp tre ganger mer enn våre priser går opp. 




Det ble også sagt at ifølge det WTO har bestemt, må overføringene våre ned. Så har OECD funnet ut at overføringene i landene rundt oss går opp. Norge er faktisk det eneste landet i Europa der overføringene går nedover – i tillegg har vi Australia. Vi må legge om politikken, sier de i Europa nå, vi må få mer av den norske strukturen – på grunn av de erfaringene de har gjort med dyresykdommene. 




For et år tilbake var vi veldig opptatt av grensehandelen, den var så enorm. Så har det vært gjort en undersøkelse som viser at den er ikke så enorm, den er bare en tredjepart av det vi trodde og noen sa at den var i fjor. 




Så er det gjort undersøkelser som viser at forbrukerne er ikke så opptatt av billig mat som det vi trodde i fjor – det er på 13. plass av 25 forhold, sier undersøkelsen, som er gjort ved NTNU. Representanten Kongshaug var inne på at vi antakelig burde ha en ny melding om norsk landbruk, fordi det har skjedd så store forandringer. Jeg synes ikke vi fikk så mye ut av den forrige omgangen at vi bør ha det. Men kunne vi ikke i forbindelse med det enkelte jordbruksoppgjøret og meldingen til Stortinget få en oppdatering av de forholdene vi la mye vekt på, slik at vi hele tiden kunne fokusere på de samme forholdene, men ikke overanstrenge oss på de temaene vi ikke trenger å overanstrenge oss på?




 Mitt utgangspunkt vil være at jeg pr. i dag ikke ser noe behov for å utarbeide noen nye landbrukspolitiske retningslinjer. Jeg føler meg absolutt komfortabel med å leve med St. meld. nr. 19 for 1999-2000. Selv om det ikke var Stoltenberg-regjeringen som skrev den, valgte vi å la den ligge i Stortinget. Vi vil altså stå ved den meldingen som Bondevik-regjeringen utformet, og vi mener at den prosessen som skjedde i Stortinget, gav oss et grunnlag for flertallsmerknader som det er mulig å føre en fornuftig landbrukspolitikk innenfor. 




I forhold til det som Morten Lund nå tar opp av konkrete saker, tror jeg det er to hovedbilder som vi er nødt til å ta innover oss som formidable utfordringer for norsk landbruk. Det ene er at det faktisk nå pågår forhandlinger i Genève knyttet til WTO, som handler om hvordan det fremtidige overføringsnivået skal reduseres i hele WTO-systemet, og hvordan tollsatsene skal reduseres. Forhandlingene handler altså om hvordan denne typen reduksjoner skal gjennomføres. Alle land som er medlem av WTO, sitter og forhandler om det. 




Det andre viktige vi må forholde oss til, er at norsk næringsmiddelindustri i dag varsler at prisforskjellene mellom norske råvarer og alternative råvarepriser i Europa er så store at konkurransesituasjonen for norsk næringsmiddelindustri forverres. Man taper markedsandeler og importen øker. Så jeg tror ikke det kan herske noen tvil om at vi fortsatt har en utfordring i forhold til overføringsnivået, og at vi fortsatt har en utfordring i forhold til prisnivået. Derfor er også stortingsmeldingen og behandlingen i Stortinget fortsatt egnede virkemidler for å møte de utfordringene. 




 I fjor ble det fokusert voldsomt på matvarepriser, og særlig svenskehandel. I år har det dempet seg litt, og det er vel en realitet at det for barnefamiliene hadde betydd langt mer å få svenske barnehagepriser enn å få svenskepriser på maten i Norge. Det hadde betydd mange flere tusen kroner til barnefamiliene enn en momsreduksjon kan bety – hvis vi er så heldige at det faktisk blir en prisreduksjon av det. 




Jeg har behov for å spørre statsråden om jeg forstod ham rett når han sa at egentlig var innretningen på dette oppgjøret slik at det var mest til de største, fordi hele teknikken her og hoveddelen av økningen ligger i målprisøkningen, slik at det er avhengig av at mekanismen med momsreduksjon slår inn, at man får lavere pris og større volum – og derigjennom oppnådd målpris i markedet. Dette vil da være best for dem som produserer mest. 




Så et spørsmål til. Det dreier seg om økologisk mat. Jeg har i flere år lekt frøken Detektiv og forsøkt å finne økologisk mat i butikkene. Jeg har gjort en runde igjen, og hvis jeg skulle levd av det, hadde jeg visstnok ikke greid meg særlig lenge. Det var vanskelig å finne noe. Statsråden har en stor forståelse av hva markedsføring betyr. Regjeringen kjører også fram at man er veldig opptatt av økologiske produkter, men samtidig holder man fremdeles en lav profil når det gjelder hvordan man skal markedsføre de nye produktene. I tillegg til det skal man ta ut merpris i markedet før man har fått opp et volum, før man har latt forbrukeren se hva det er man kan få kjøpt, og før man har fått prøvd det. Hvordan kan statsråden tro at en slik strategi vil lykkes?




Asmund Kristoffersen hadde her overtatt presidentplassen.




 Til det første først, spørsmålet om profilen og innretningen på årets oppgjør. Det helt åpenbart at når hoveddelen av inntektsveksten kommer i form av priser, er det de bruk som produserer mest, som vil få størst inntektsvekst. Derfor er det også som jeg sa i mitt hovedinnlegg, slik at den profilen som lå i fjorårets oppgjør, er videreført i årets oppgjør, men på en annen måte. Profilen er den samme, nemlig at den bonden som forsøker å leve av bruket, altså produserer melk eller kjøtt, grønnsaker eller korn i et så stort omfang at han har ambisjon om å hente sin inntekt fra det, vil komme best ut av det, fordi det altså er prisjusteringer som først og fremst gir inntektsveksten. 




Så må jeg si at jeg kunne ha forstått kritikk på mange områder knyttet til årets jordbruksoppgjør, men er det på ett område jeg faktisk føler at jeg blir litt indignert over å få kritikk, er det i forhold til satsingen på økologisk landbruk. Nå har man i årevis forsøkt å bygge seg opp et nivå på bevilgningene til økologisk landbruk, og på alle de årene greier man å komme opp til et nivå på 75 mill. kr. Man hadde 75 mill. kr før årets oppgjør, og i statens tilbud foreslo Regjeringen 150 mill. kr – altså en fordobling av bevilgningene – for å møte de utfordringene Karin Andersen beskriver, på ett år. Så måtte vi altså sitte med Bondelaget og Bonde- og Småbrukarlaget og forhandle det ned 25 mill. kr for å få en avtale, men vi øker altså likevel med 50 mill. kr på et år, nettopp for å gripe fatt i markedsutfordringen og alt det som Karin Andersen er opptatt av. Selvfølgelig sier SV at de vil gjerne foreslå mer. Det er ingen ny tone fra SV. Men på dette området syns jeg faktisk at Regjeringen har fulgt mye av tenkingen til SV. 




 Replikkordskiftet er dermed omme.




De talere som heretter får ordet, har en taletid begrenset til 3 minutter. 




 Årets jordbruksavtale blei forhandla fram av partane. Eg trur det gjorde næringsutøvarane godt, men det gjorde òg organisasjonane og staten godt. Dei blei på sett og vis med på vinnarlaget alle saman.




Eg registrerer at ingen er heilt nøgd med kronebeløpet, men oppgjeret har fått ein betre profil enn året før, da det blei brot.




Verdien av å ha ein landbruksminister som frontar at det nå er andre som skal gi sitt bidrag for å få matvareprisane ned, blir positivt mottatt – berre ikkje av representanten Morten Lund frå Senterpartiet. Han måtte vere inne i ei mørketid da han skreiv innlegget sitt – som vanleg. 




Nå har næringsaktørane fått ein statsråd som først og fremst er landbruksminister, men heller ikkje kvir seg for å ta konfrontasjonar med grossistane og detaljistledda. Alle tener på det, også bønder, som forbrukarar, men også ved at dei kan ta ut målprisar for produksjonen sin.




Når juli månad startar, blir matmomsen halvert. Det blir interessant å sjå korleis det vil verke på etterspørselen. Eg håper at statsråden vil halde fram med å vere vaktbikkje.




Det var ein nifs situasjon Europa var inne i tidlegare i vår. Munn- og klauvsjuke og kugalskap rasa. Tiltak blei sette inn, og ein fokuserte på at trygg og sikker mat skulle og ville ein ha. 




Tiltak om førebygging ligg også inne i årets avtale. God merking av norsk produksjon vil auke etterspørselen etter norske varer. Eg synest at Arbeidarpartiet si satsing på auke av økologisk produksjon er god.




Så vil eg vil nemne verdiskapingsprogrammet. Den satsinga som ein gjorde i fjor, blei svært godt mottatt. Derfor er denne budsjettposten auka. Det er mange som vil gjere nytte av den økonomiske ramma for å førebu seg på ein ny kvardag. Nisjeproduksjon og moglegheit for å styrkje næringsgrunnlaget på bruka gjer sitt til at pessimismen nå er snudd.




Arbeidarpartiet er svært nøgd med at avtalen er i hamn. Vinklinga på kven som skulle få mest, har organisasjonane vore med på å påverke. Eg registrerer at sentrum heller ikkje har kasta seg frampå med overbodspolitikk i eit valår. Eg registrerer at høgresida vil legge politiske føringar som ville rasere Bygde-Noreg, ved å gi mest til dei med dei største stordriftsfordelane.




Eg er glad for heilskapstenkinga som næringkomiteens fleirtal har lagt fram i denne innstillinga.




 Avstanden mellom krav og tilbud i årets jordbruksforhandlinger var stor. Det er også avstanden mellom årsverksinntekten i jordbruket og andre grupper. 




Jeg ble faktisk overrasket og litt lettet over at partene kom fram til en omforent avtale i år. Jordbrukets forhandlingsutvalg har tydeligvis vist god forhandlingsvilje. Resultatet ligger et stykke fra det primære kravet til faglagene, men i forhold til tilbudet er det klart å foretrekke.




Avtalen gav imidlertid ikke næringen det inntektsløftet som trengs, men en inntekt pr. årsverk på ca. 160 000 kr. Inntektsøkningen de siste tre år blir da rundt 15 000 kr, mot 38 000 kr i sammenligningsgruppen. Dette er alarmerende både for rekrutteringen til næringen og vedlikehold og modernisering av driftsapparatet. Enda flere må legge ned eller bli deltidsbønder. Man skal også være klar over at en betydelig del av inntektsveksten i 2000 skyldtes oppkjøp av melkekvoter, en inntektsvekst som i stor grad går til dem som trapper ned.




Men la meg nevne noen positive elementer i avtalen. Reduksjonen av bunnfradraget er positivt, særlig for mindre bruk. Videreføring av dokumentasjonskravet for avløsning ved ferie og fritid er med og sikrer en god velferdsordning, som bl.a. er viktig for rekrutteringen. Fjerning av dokumentasjonskravet som staten foreslo, kunne i den vanskelige økonomiske situasjonen som jordbruket befinner seg i, ha ført til at bønder valgte ikke å ta ut ferie. Dette ville ha svekket velferdsordninger det har tatt årtier å bygge opp.




For å opprettholde en sunn matproduksjon og sikre en økologisk utvikling i landbruket er det viktig å bevare hovedtrekkene i bruksstrukturen. Gårdsbruk med allsidig produksjon bidrar til god utnyttelse av lokale ressurser, og er viktig å ta vare på. Allsidighet, med kombinert husdyr- og planteproduksjon, er også sentralt i økologisk landbruk.




Dyretragediene i Europa har demonstrert vår sårbarhet og avhengighet av å produsere mat på naturens premisser. Holdningen til trygg mat og norsk mat er styrket. En enstemmig næringskomite understreker viktigheten av å ha en nasjonal matproduksjon og mener at krav om billigere mat ikke skal imøtekommes på bekostning av krav til trygg mat som produseres på en miljømessig bærekraftig måte, med strenge krav til dyrevelferd.




Dette står i kontrast til de økonomiske realitetene i landbruket. Skal vi ha et variert landbruk i hele landet, som ivaretar nettopp dyrehelse og matvaresikkerhet, må det nødvendigvis koste penger.




 La meg først si at det er bra at det ble en avtale mellom staten og bondeorganisasjonene, selv om resultatet er en fortsatt struping av næringsutøvernes rammevilkår. Det som imidlertid bekymrer meg mest, er rekrutteringen. Det er skremmende få søkere til den tradisjonelle landbruksutdanningen. 




I dette korte innlegget vil jeg si litt om økologisk landbruk, som står sentralt i avtalen. La meg innledningsvis si at vårt småskalalandbruk på mange måter kan sies å ligge nært opp til økologisk produksjon sammenlignet med andre land hvor landbruket langt på vei er industrialisert. Særlig i fjellbygdene med stor grad av småfedrift blir fortsatt utmarksressursene utnyttet godt. Dette er viktig, ikke bare økologisk sett, men også for å bevare kulturlandskapet, et viktig moment også sett med turismeøyne.




Senterpartiet mener det er viktig å dreie all produksjon i mer økologisk retning. Faren ved å gå over til noe helt nytt er imidlertid at en kan komme til å forkaste alt det gamle som ubrukbart. Da bør vi stille spørsmålet: Hvordan hadde f.eks. landbruket sett ut uten kunstgjødselen, som Norge klarte å utvikle for snart 100 år siden? Jeg synes dette hører med i historiebeskrivelsen.




Jeg har merket meg at komiteen i innstillingen sier at det er et ambisiøst mål når 10 pst. av jordbruksarealet skal være økologisk innen år 2010. Det tilsvarer ca. 800 bruk. Skal dette lykkes, må næringsutøverne få tilstrekkelig kunnskap om økologisk jordbruk. I tillegg må det drives opplysning, slik at særlig barn og unge, som er de kommende forbrukere, får innsikt i hva det betyr å dyrke mat etter økologiske prinsipper, også prismessig. Når det er sagt, mener jeg det er nødvendig med mer generell informasjon om mat og matproduksjon. I dag er det bare fokusert på kravet om billigere mat, til tross for at vi har den billigste maten av alle naboland målt etter inntekt.




Det er gjennom skoleverket en best kan sikre kunnskapsformidlingen om økologisk jordbruk. I dag formidles dette i flere ulike fag, mens spisskompetansen fins ved naturbrukslinjene, i særlig grad ved linjer som har økologi som hovedmålsetting.




Økologisk landbruk handler ikke bare om en måte å drive landbruk på, men det bygger på et helhetssyn som bl.a. inkluderer forsvarlig bruk av naturressursene. Jeg mener det er vesentlig å ha skoler/kompetansesentre for økologisk landbruk flere steder i landet, slik at en lettere får tilgang på kunnskap. For selv om en kan gå inn på nettet og lese seg til mye, er det faktisk slik at landbruk utøves i naturen – på garden, på beitene og på stølen eller setra. Det er der en får den fulle innsikt i hvordan prosessene foregår.




La meg trekke fram noen eksempler: Sogn Jord- og Hagebruksskule i Aurland har en landslinje med økologisk landbruk. Jeg er også kjent med at i Brønnøy kommune i Nordland arbeides det med noe lignende. Jeg håper Regjeringen vil være med og bidra til at en kan lykkes med dette.




For øvrig er det Norges landbrukshøgskole, NLH, som utdanner de fleste rådgivere, lærere og forskere i landbruksfag, og disse vil være helt sentrale aktører hvis vi skal nå målet om 10 pst. økologisk produksjon innen 2010.




 Så seint burde ein eigentleg ikkje ta ordet to gonger, men sjølv om eg kan verte misforstått, må eg seie at statsråden freista meg over evne: Det var nemleg to spørsmål han ikkje svarte på – men han svarte då på spørsmålet om inntektsutviklinga.




Det er heilt rett, som statsråden seier, at dei fem forskjellige områda skal verke saman i forhold til inntektsutviklinga. Men det er jo ikkje slik at dei alle kan takast ut med ein gong. Det er jo noko som kjem til å ta tid, og dermed risikerer ein å sakke endå meir akterut dersom ein ikkje får gjort ein del andre grep. Når det gjeld verdiskapingsprogrammet, som statsråden skal ha all ros for, er det slik at det er ein lang veg å gå før ein kan hauste av det ein sår. Ein skal gjere det likevel, eg er heilt på linje med statsråden der. Men eg synest han er altfor sterk i måten å argumentere på når han seier at dette vil føre til at inntektsutviklinga – med desse fem punkta – vil vere på linje med andre grupper, og kanskje kan ein ta igjen nokre gap òg. Det går ikkje.




Så vil eg gjerne få eit svar frå statsråden på det som representanten Kongshaug tok opp – to av dei tinga han tok opp. Det eine gjeld utrekninga av inntektsutviklinga. Ein bør ha eit fast regelverk, ei fast forståing av korleis dette skal gjerast, for det er ein tendens til at ein vel det som passar – er det best inntektsutvikling eitt år, vel ein det, er det eit anna år, så vel ein det. Det har sikkert forskjellige regjeringar gjort, så eg står ikkje her og berre kritiserer statsråden. Men eg vil spørje om han er samd i at det vil vere fornuftig å kome fram til ein avtale om dette.




Det andre spørsmålet som han ikkje har svart på, har med jamførprisane på grønsaker å gjere, for dette er opplagt eit stort problem – det ser ut som ein har overfortolka ei EU-forskrift. Vil statsråden ta eit kraftig initiativ til å syte for å kome til møtes grønthandlarane og faglaga her?




Så prøver eg ein gong til å seie noko om det FN-året som eg synest er spanande, for det ligg mykje i forhold til næringsutvikling her – det ligg mykje livskvalitet i å bruke naturen og bruke fjellet. Og så vidt eg har forstått, har det ikkje vore av særleg interesse for Regjeringa å promotere dette FN-året. Det synest eg at ein burde. Dersom det er slik at statsråden ikkje har vore borti den saka, aksepterer eg det, men då håpar eg han kjem opp her og seier at dette skal han gå inn i, og så skal han sjå til å få gjort noko med det.




Ein ting til – eg har 5 sekund igjen – nemleg mjølkekvotar. Vi aksepterer sjølvsagt at det er oppretta eit utval, men Kristeleg Folkeparti har vore imot kannibalismen blant bøndene når det gjeld mjølkekvotar, og det skal mykje til at det utvalet klarer å overtyde oss om noko anna. Så i utgangspunktet er vi svært skeptiske til sal av mjølkekvotar.




 Under overskrifta «Andre politikkområder» blir det i St.prp. nr. 92 vist til St.meld. nr. 34 for 2000-2001, om distrikts- og regionalpolitikken. Der blir det sagt at kjønns- og livsfaseperspektivet er ein føresetnad for utvikling av robuste samfunn. Og i det dokumentet vi behandlar i kveld, blir følgjande slått fast: 







«Utviklingen når det gjelder likestilling og rekruttering i landbruket går sakte.»




Men det er då slik at ein viktig føresetnad for rekruttering er positiv omtale, det er folk som trivst med sitt arbeid, som kjenner at dei blir respekterte og verdsette, som opplever at dei blir tilbodne inntekter i samsvar med den innsatsen dei gjer, og i samsvar med inntektsutviklinga hos andre grupper. 




Sentrumsregjeringa la fram forslag til to jordbruksoppgjer som gav grunn for optimisme i landbruket. St.prp. nr. 39 for 1999-2000 medverka til det same. Staten sitt tilbod i år viser dessverre at Arbeidarpartiet ikkje står ved eit klart lyfte om parallell inntektsutvikling i landbruket i forhold til andre grupper. Arbeidarpartiet, som elles er oppteke av inntektene til ulike arbeidstakargrupper, vil altså at bøndene skal behandlast i særklasse – dei skal ned i inntekt i ei tid der alle andre får påslag i inntektene sine. Det blir noko merkeleg når Arbeidarpartiet nærmast undrar seg over at likestilling og rekruttering går sakte – det kan jo sjå ut som om det faktisk er vilja politikk frå Arbeidarpartiet si side.




Med det bakteppet vi no ser i Europa, skulle ein tru at landbruksministeren ville vera særs oppteken av å leggja betre til rette for produksjon av norsk kvalitetsmat som norsk landbruk kunne medverka endå meir til om han sytte for større optimisme og framtidstru. 




I innstillinga til St.meld. nr. 34 seier Arbeidarpartiet at dei har som mål å halda ved lag hovudtrekka i busetjingsmønsteret og likeverdige levekår over heile landet. Då kunne dei iallfall stå ved dei felles lovnadene frå Arbeidarpartiet og sentrum i samband med St.meld. nr. 19 for 1999-2000.




I kommuneproposisjonen kjem det ein ny skrue. Då blir tilskotet til landbrukskontora i kommunane lagt om, noko som i høgaste grad inneber ein trussel mot den rettleiinga som òg skulle medverka til optimisme og framtidstru.




 Om det er statsråden eller om det er Magnhild Meltveit Kleppa som bidrar til optimisme i norsk landbruk, får andre avgjøre. Men jeg syns ikke akkurat det var mye framtidstro i det siste innlegget. Jeg mener at vi nå systematisk jobber med viktige områder der vi ser muligheter for norsk landbruk – f.eks. verdiskapingsprogrammet og økologisk landbruk. På område etter område jobbes det nå systematisk med å styrke konkurransesituasjonen for norsk landbruk. Så får vi være uenige om det, men det er i hvert fall det som er utgangspunktet.




Det som fikk meg til å ta ordet, var Jon Lilletun, som stilte så mange spørsmål i sin replikk til meg at jeg ikke fikk tid til å svare på alle. Jeg skal derfor gjøre det nå.




Jeg har ikke sagt at det er 

bare

 de fem områdene som jeg nevnte i mitt hovedinnlegg, som skal gi inntekt – altså økt mangfold, et balansert marked, strukturelle endringer, fornuftige kostnadstilpasninger og fokus på god utnytting av markedsmulighetene. Det skal være én bit av jobbingen, og det må landbruket ta tak i. I tillegg skal stat og jordbruksavtale bidra. Derfor er det også slik at årets jordbruksavtale bidrar til inntektsutviklingen med rundt ½ milliard kr – i form av økte målpriser på rundt 300 mill. kr, 40 mill. kr i budsjettøkning og omdisponeringer innenfor jordbruksavtalen for å gi inntektsvirkning, som til sammen utgjør ca. ½ milliard kr. Det har da staten satt inn. Så har man satt inn en momsreform fra 1. juli verd 6,5 milliarder kr. Og så peker man på en del andre muligheter. Summen av det bør kunne gi landbruket inntektsmuligheter neste år på linje med andre grupper.




Hvis man skal ha som utgangspunkt at statens bidrag i de framtidige jordbruksforhandlingene skal overgå det som i sum ligger inne i forhold til jordbruket i år, tror jeg man gir landbruket svært urealistiske signaler. Jeg ser da på alt det som staten i år iverksetter overfor landbruket for å kunne gi inntektsmuligheter inn i fremtiden.




Så vil jeg si i forhold til spørsmålet som både Kongshaug og Lilletun har tatt opp, at jeg tror det vil være helt feil å etablere et fast punkt. Det syns jeg også lå veldig klart i St.meld. nr. 19. Måten jordbruksoppgjørene er gjennomført på de siste årene, handler om å se inntektsutvikling over tid for å kunne danne seg best mulige bilder. Det å etablere faste punkt tror jeg vil være veldig feil.




Når det gjelder FN-året, skal jeg ta tilbudet fra Lilletun om å gå nærmere inn i det, og så få komme tilbake til det.




Om enhetspris vil jeg si at vi vil følge opp merknaden om å ta dette opp med Konkurransetilsynet. Det vil arbeids- og administrasjonsministeren gjøre umiddelbart.




 Jeg vet at det ikke er måten å bli populær på å forlenge møtet, men jeg har lyst til å kommentere det at ministeren ble så indignert over kritikk når det gjelder satsing på økologisk landbruk. Da vil jeg si at det ikke bare er å pøse på med penger på det økologiske, for det er problemstillinger som dukker opp når man satser på økologisk landbruk som en nisjeproduksjon. Økologibegrepet er også diskutabelt i forhold til hva som er en bærekraftig utvikling. Blant annet får vi en kjempeproblemstilling i forhold til å lage to distribusjonslinjer i norsk landbruk.




Det er viktig i den videre utforming av landbrukspolitikken å diskutere forholdet mellom distriktspolitikken og økologisering, eller om man skal velge økologisk landbruk som en nisje. Hvis en f.eks. ser på satsing på økologisk landbruk i Nord-Norge, får vi fort et kjempeproblem med distribusjon og transport. Allerede nå er det innenfor det konvensjonelle jordbruket ikke økonomisk grunnlag for å ha det desentraliserte fordelingssystemet som vi har.




Jeg vil også si at et av de store økologiske spørsmålene innen norsk matproduksjon er hvordan beiteressursene i Norge blir brukt, der faktisk kanskje den viktigste landbrukspolitiske problemstillingen er hva vi gjør med vår rovdyrpolitikk, og den behandlingen som den saken vil få i neste periode, i 2003.




Så man må ikke forenkle det økologiske begrepet til kun nisjeproduksjon. Den økologiske utfordringen går på hele matproduksjonen, og ambisjonen er jo at den skal bli mer bærekraftig.




 Bare til den siste debatten: Jeg skjønner at statsråden ikke forstår det signalet som SV ønsker å gi, nemlig at SV ønsker å være statsrådens beste medspiller når det gjelder økologi. Spørsmålet som jeg stilte statsråden i stad, var om han mente at strategien med å ta ut merpris i markedet var en god strategi når man ønsket å utvikle det som statsråden sjøl sier er en del av framtida for norsk landbruk. Han svarte ikke på det. Isteden ble han ganske indignert fordi han faktisk hadde kommet med et bedre tilbud enn det det var mulig å få plass til i årets oppgjør, og det forstår jeg. Jeg oppfatter det som positivt at statsråden ønsker å gjøre noe med det. Men spørsmålet mitt pekte altså mer framover: Har man tenkt å fortsette denne strategien, som vi mener er kontraproduktiv i forhold til det målet man har? Ser man ikke at man i en overgangsperiode må ha en annen politikk for å nå fram?




I tillegg til det er jeg veldig enig i mye av det representanten Karlstrøm sa, at her er man nødt til å tenke noe utover det som er en nisje, og man er nødt til å se på en plan for utnytting av utmarksbeite for å produsere økologisk mat. Der er det konfliktområder der gode miljøsaker står mot hverandre, altså en bærekraftig rovdyrforvaltning og en økologisk produksjon av mat. De konfliktene kommer vi nok ikke unna, selv om de er vanskelige og tunge for mange partier.




 Flere har ikke bedt om ordet til sak nr. 8.

(Votering, se side 3831)





                    

 Under debatten er det satt
fram 13 forslag. Det er: 

		forslagene nr. 1 og 2, fra Ansgar
Gabrielsen på vegne av Høyre, Fremskrittspartiet
og representanten Terje Knudsen

		forslagene nr. 2–9, fra Øystein Hedstrøm
på vegne av Fremskrittspartiet
og representanten Terje Knudsen

		forslagene nr. 10–13, fra Karin Andersen på vegne
av Sosialistisk Venstreparti

Presidenten gjør oppmerksom på at
forslag nr. 9 skal utgå, da det er identisk med forslag
nr. 2.

Vi voterer først over forslagene nr.
10–13, fra Sosialistisk Venstreparti.

Forslag nr. 10 lyder: 

«Stortinget
ber Regjeringen i budsjettet for 2002 legge til rette for en raskere
opptrapping av produksjon, omsetning og markedsordningene for økologisk mat.»

Forslag nr. 11 lyder: 

«Stortinget
ber Regjeringen legge til rette for en raskere økologisering
av det konvensjonelle jordbruket.»

Forslag nr. 12 lyder: 

«Stortinget
ber Regjeringen øke forskningsinnsatsen på økologisk
landbruk utover anbefalingene i proposisjonen.»

Forslag nr. 13 lyder: 

«Stortinget
ber Regjeringen innføre et tak for overføringer
til hvert bruk.»

Votering: 

Forslagene fra Sosialistisk Venstreparti ble mot 10 stemmer ikke
bifalt. 

 Det voteres så over
forslagene nr. 3–8, fra Fremskrittspartiet
og representanten Terje Knudsen. 

Forslag nr. 3 lyder: 

«Stortinget
ber Regjeringen fremme forslag om en ordning med omsettelige produksjonskvoter
for melk som ikke begrenses til fylkes- eller
regionnivå, men gjøres landsomfattende.»

Forslag nr. 4 lyder: 

«Eksisterende
ordning med jordbruksavtale oppheves.»

Forslag nr. 5 lyder: 

«Stortinget
ber Regjeringen fremme forslag til jordbrukssubsidier og andre
statlige økonomiske tiltak overfor jordbruket i sammenheng
med statsbudsjettet uten forutgående forhandlinger.»

Forslag nr. 6 lyder: 

«Stortinget
gir Regjeringen fullmakt til å disponere jordbrukssubsidier
for den resterende del av inneværende budsjettår
med en ramme på 2 250 mill. kroner lavere enn det vedtatte
budsjett på kap. 1150 Til gjennomføring
av jordbruksavtalen.»

Forslag nr. 7 lyder. 

«Stortinget
ber Regjeringen fremme forslag om oppheving av omsetningsloven.»

Forslag nr. 8 lyder: 

«Stortinget
ber Regjeringen fremme forslag om gradvis reduserte tollsatser for
import av jordbruksvarer med sikte på å oppnå reell
konkurranse fra industriland og utviklingsland
i det norske markedet.»

Votering: 

Forslagene fra Fremskrittspartiet
og representanten Terje Knudsen ble med 137 mot 24 stemmer ikke
bifalt. 

(Voteringsutskrift kl. 01.19.30)

 Det voteres så over
forslag nr. 2, fra Høyre, Fremskrittspartiet
og representanten Terje Knudsen. Forslaget lyder: 

«Stortinget
ber Regjeringen fremme forslag om avvikling
av konsesjonsgrenser gitt i medhold av lov om ervervsmessig husdyrhold.»

Votering: 

Forslaget fra Høyre, Fremskrittspartiet
og representanten Terje Knudsen ble med 116 mot 47 stemmer ikke
bifalt. 

(Voteringsutskrift kl. 01.19.51)

 Det voteres så alternativt
mellom komiteens innstilling og forslag nr. 1, fra Høyre,
Fremskrittspartiet og representanten
Terje Knudsen. Forslaget lyder: 

«Forslag
til ny jordbruksavtale bifalles ikke.»

Komiteen hadde innstillet: 

I

I statsbudsjettet for 2001 gjøres
følgende endringer:

Kap.

Post

Betegnelse

Kroner

1150

50

Til gjennomføring
av jordbruksavtalen m.m.

Fondsavsetninger, økes
med 	

6 050 000

fra kr 1 604 560
000 til kr 1 610 610 000

70

Markedsregulering, 

kan overføres,

 reduseres med  	

7 000 000

fra kr 230 500 000
til kr 223 500 000

73

Pristilskudd, 

overslagsbevilgning,

 økes med
 	

3 600 000

fra kr 1 747 370
000 til kr 1 750 970 000

74

Direkte tilskudd, 

kan overføres,

 reduseres med  	

9 650 000

fra kr 6 771 524
000 til kr 6 761 874 000

78

Velferdsordninger, 

kan overføres,

 økes med  	

15 000 000

fra kr 1 798 454
000 til kr 1 813 454 000

4150

70

Tilbakebetaling av tilskudd til
reguleringsanlegg,

 bevilges

 med 	

8 000 000

II

Stortinget samtykker i at Landbruksdepartementet
i 2001 kan omdisponere inntil 10 mill. kroner av overført beløp
på kap. 1150 post 70 til dekning av kostnader vedrørende
radioaktivitet i kjøtt mv.

III

Stortinget samtykker i at totalrammen for bruk
av midler fra Landbrukets utviklingsfond, eksklusive administrasjonsutgifter,
fastsettes til 1 013 mill. kroner for 2002 og forvaltes etter
retningslinjene som er trukket opp i kapittel 7.3 og 8.2.1. Landbruksdepartementet
gis fullmakt til omdisponeringer innenfor rammen
hvis behovet for midler til ulike tiltak utvikler seg annerledes
enn forutsatt.

IV

Landbruksdepartementet gis fullmakt til å fastsette vedtekter
for Landbrukets utviklingsfond.

V

Stortinget samtykker i at Norsk institutt for
skogforskning (Skogforsk) kjøper 16,66 pst. av
aksjene i Norwegian Forestry
Group.

Voteringstavlene viste at det
var avgitt 116 stemmer for komiteens innstilling og 47 stemmer for forslaget
fra Høyre, Fremskrittspartiet
og representanten Terje Knudsen.

(Voteringsutskrift kl. 01.20.16)

  

(fra salen): 

President! Jeg stemte feil, jeg skulle ha stemt
for. 

 Da blir stemmetallene 117 stemmer
for og 46 stemmer mot komiteens innstilling, som dermed er vedtatt.


                    
                    

 Etter ønske fra næringskomiteen vil presidenten foreslå at debatten blir begrenset til 50 minutter, og at taletiden blir fordelt slik:




Arbeiderpartiet 10 minutter, de øvrige grupper 5 minutter hver, en av de uavhengige representantene 5 minutter.




Videre vil presidenten foreslå at det ikke blir gitt høve til replikker etter de enkelte innlegg, og at de som måtte tegne seg på talerlisten utover den fordelte taletid, får en taletid på inntil 3 minutter. 




– Dette anses vedtatt.




 Den inngåtte reindriftsavtalen for 2001-2002 har en ramme på 103 mill. kr. I tillegg avsettes en disposisjonsbevilgning på 3,5 mill. kr til dekning av kostnader vedrørende radioaktivitet. Innenfor rammen er det avsatt 7 mill. kr til et eget verdiskapingsprogram for reindriften over Reindriftens Utviklingsfond. Videre er det avsatt 12 mill. kr over Reindriftens Utviklingsfond til innløsning av driftsenheter og andre strukturtiltak i distrikter med behov for tiltak for tilpasning av antall driftsenheter og reintall. Avtalen tar hensyn til de største utfordringene som reindriftsnæringen står overfor. 




Jeg har merket meg at Sametinget uttaler bl.a. følgende: Sametinget er fornøyd med at avtalepartene kom fram til et omforent resultat under årets avtaleforhandlinger. 




Reindriftsavtalens ramme er økt fra 93 mill. kr til 103 mill. kr. Avtalens viktigste mål er å stimulere til størst mulig verdiskaping innenfor de gitte rammene, tilpasse antall driftsenheter til ressursgrunnlaget gjennom økonomiske virkemidler samt bidra til inntektsfordeling.




Likeså uttaler Sametinget at det er fornøyd med at det utenom reindriftsavtalen er avsatt 20 mill. kr til engangsstøtte til krisetiltak i deler av Finnmark og Troms. Disse midlene ble vedtatt bevilget under Stortingets behandling av Innst. S. nr. 224 for 2000-2001 tidligere i vår.




Flertallet i næringskomiteen er enig i at avtalens viktigste mål er å stimulere til størst mulig verdiskaping innenfor de gitte rammene, tilpasse antall driftsenheter til ressursgrunnlaget gjennom de økonomiske virkemidler som ble gitt, og bidra til inntektsøkning. Dette er viktig for å opprettholde de overordnede målsettingene om en økologisk, økonomisk og kulturell bærekraftig reindrift.




Økologisk balanse er en forutsetning for næringens fremtid. En næring i økologisk ubalanse har ikke noen mulighet til å oppnå verken økonomisk eller kulturell bærekraft.




Reindriften har svært lange tradisjoner i Norge. Det er den eneste næringen som er en ren samisk næring.




Det er tatt et viktig grep i avtalen for å sikre en fremtidsrettet næring ved enigheten om å etablere et verdiskapingsprogram for reindriften. Dette mener vi i Arbeiderpartiet vil styrke inntektsgrunnlaget i næringen gjennom økt foredling og videreutvikling av produkter basert bl.a. på næringens kunnskap og kultur. Mulighetene er mange.




Satsingen på kvinnerettede tiltak har avtalepartene blitt enige om skal videreføres gjennom øremerkede midler. Kvinners deltakelse i reindriften er viktig både kulturelt og sosialt og kan på sikt være en forutsetning for næringens videre drift.




Selv om utfordringene er mange, må det finnes løsninger. Løsningene må finnes gjennom fortsatt samhandling og dialog mellom de berørte parter. Denne avtalen er et eksempel på en slik samhandling.




 Årets reindriftsavtale er en god avtale. NRL har i hvert fall gitt uttrykk for at de er veldig fornøyd – jeg var der på landsmøtet nylig.




Det nye i denne avtalen er verdiskapingsprogrammet, og det ønsker jeg hjertelig velkomment. Det skal bli veldig spennende å se fremover hva man kan få ut av dette programmet. Programmet skal ikke bare drive med verdiskaping rundt kjøtt, men også rundt skinn, horn og andre tradisjonelle råstoffer.




Denne tilleggsnæringsstrategien skulle vi ha hatt i reindrifta for ti år siden, og jeg føler på mange måter at vi har tapt ti år – ti år som vi skulle brukt til tilleggsnæringer, har vi tapt med omstillingsprogrammet. Vi har brukt mange penger på tiltak som jeg tror vi i ettertid kanskje vil sette spørsmålstegn ved.




Jeg tror også det er viktig i dette arbeidet at man går inn i prosjekter – utviklingsprosjekter, kompetanseprosjekter – på sidanivå. Det er mange som har erfart at når de setter i gang med turismeprosjekt eller andre prosjekt som bryter litt med tradisjonen, kan de andre i sidaen reagere negativt på ulike måter. Så det å sette i gang utviklingsprogram på sidanivå eller reinbeitedistriktsnivå tror jeg er en riktig måte å gjøre det på. I reinbeitedistriktene har de jo også fått i oppdrag å sette et øvre tak på reintallet. Jeg tror at man i arbeidet med å finne fram til den optimale måten å bruke beiteressursene på, også kan gå i gang med å få til gode samarbeidsprogram innenfor sidaen eller reinbeitedistriktene. 




Vi bør også være litt forsiktige med å ta ut for mye arbeidskraft i reindriften, fordi en rekke arbeidsoperasjoner i denne næringen krever ganske mye manuelt arbeid, dvs. ganske mye arbeidskraft. Flere driftsenheter har faktisk opplevd at de får problemer med arbeidsoperasjoner fordi de er blitt for alene. Man kunne også godt prioritert de tilleggsnæringsmidlene som finnes, til de distriktene der man er blitt enige om det øvre reintallet, dvs. at man prioriterer de reindriftsdistriktene der gjennomsnittet er veldig lavt. 




Jeg tror også man skal være litt dristig og litt offensiv når det gjelder å finne fram til nye ordninger innenfor det regelverket som nå skal utformes for merkeordninger for mat, og legge til rette for at også fjellslaktet rein kan omsettes på et lokalt marked eller som nisjeprodukt. Vi som bor i Finnmark, vet at dette omsettes ganske direkte til forbruker, og vi finnmarkinger kjøper helst slikt som vi kan få kjøpt direkte fra produsent. Så her ligger det en kvalitetsvurdering fra forbrukerne, men i den ordningen som gjelder i dag, er ikke denne omsetningen godkjent. Vi ønsker altså at man her skal være litt offensive for å få dette inn i lovlige former.




Jeg vil til slutt ta opp dette med bruken av arbeidskraft i forbindelse med flytting om våren. Når man skal utforme virkemidlene videre, tror jeg det er viktig at man går bevisst inn og støtter arbeidsoperasjoner som er veldig arbeidskrevende, slik at man skal kunne klare å beholde en del miljøvennlige tradisjoner. Og det med flytting til kysten som beitevandring – det å bruke den tiden det tar, tre-fire uker, å flytte sammen med familien – er en tradisjon man skal ta vare på og hegne om. Jeg tror faktisk at det å ta seg av simlene som skal kalve, på en god måte, er en forutsetning for at denne næringen fortsatt skal være dyrevennlig. 




Jeg støtter årets reindriftsavtale. Den er god, og det skal bli spennende å følge opp resultatene. 




Til slutt vil jeg ta opp forslaget fra Kristelig Folkeparti, Høyre, Senterpartiet og Venstre.




 Randi Karlstrøm har tatt opp det forslaget hun refererte til.




 Hvis vi går gjennom årets avtale og studerer den nøye, er det bare én pil som peker oppover, og det er det statlige bidraget til reindriftsnæringen. De andre faktorene som kan måles i tall, viser en utvikling som ikke er forutsagt. Og jeg tror at vi etter å ha tatt noen runder om norsk reindriftspolitikk, bør gjøre opp den form for status at vi litt forsiktig kan si at den mer eller mindre har spilt fallitt. Og den bør i hvert fall ikke fortsette med det som utgangspunkt at vi skal plusse på det statlige bidraget med 20–30 pst. pr. år. Det er faktisk tilfellet i enda større grad i år enn det var i fjor. Når det skjer samtidig med at vi ser at næringen får utdelt vederlag for arbeid og egenkapital som faller med et like stort prosenttall som det statlige bidrag går opp, går det ikke i hop. 




Vi ser også at utviklingen med hensyn til tap av slaktevekt går den gale veien – spesielt i Vest-Finnmark. Alle de fagre målsettinger som er flagget fra denne forsamlingen på vegne av næringen, går ikke som forventet og som besluttet. Vi ser at reintallet i Finnmark mer eller mindre er halvert på ti–tolv år. Selv om tallet er blitt halvert, er ikke beiteforholdene blitt det spor bedre, snarere tvert imot. Vi får i større og større grad nedslitte vinterbeiteområder, og vi ser at årskalvene i altfor stor grad dør av sult eller utmattelse. Begrep som tragedier er i mange sammenhenger ikke for sterkt å bruke om dette. 




Jeg ønsker ikke å kritisere noen i noen spesiell grad med min innledning til denne debatten, men da jeg registrerte at avtalepartene – altså staten og NRL – i fjor ikke maktet å bli enige om et øvre reintall, syntes jeg det var beklagelig. Enda mer beklagelig er det at partene for denne avtalen har valgt å ta ut det punkt i avtalen som har berørt det å skulle fastsette et øvre reintall. Det er svært beklagelig. For det er der vi er nødt til å begynne. Skal man få en bærekraft i utviklingen med harmoni mellom antall dyr og beitegrunnlag, må noen ta dette spørsmålet langt mer alvorlig enn man har mannet seg opp til å gjøre hittil.




Da Stortinget i fjor besluttet å be Regjeringen om, i samarbeid med reindriftsutøverne, å fastsette et øvre reintall for hvert distrikt, må det i dag være grunn til å stille spørsmålet: Hva er gjort? Hva ble resultatet, og hvor ser vi oppfølgingen? Samtidig anmodet Stortinget også i fjor i forbindelse med fjorårets reindriftsavtale å be Regjeringen om å gå gjennom Reindriftsforvaltningen, den offentlige forvaltning, både sentralt og lokalt. Spørsmålet her som jeg håper statsråden kan svare på, hvis han skal ha ordet i debatten, er: Hva er gjort? Hva ble resultatet? Mitt poeng er at dagens reindriftspolitikk i regi av staten går for full maskin i gal retning. Slik kan vi ikke verken økonomisk, økologisk eller miljømessig fortsette, for det bærer bare i en retning som ingen av oss til syvende og sist ønsker.




 Fremskrittspartiet er grunnleggende uenig i den reindriftspolitikk som føres i dag. Tilskudds- og reguleringsordninger har virket mot sin hensikt, fordi de skaper flere problemer enn de løser. 




Det var midt på 1970-tallet politikerne fant ut at reindrift skulle være et statlig støtteområde, og det ble etablert en ordning med reindriftsavtale. I denne perioden gikk mange ungdommer inn i reindriften, hadde forventninger og satset stort. Men de negative resultatene viste seg snart. Støtteordningene bidrog til et betydelig større antall yrkesutøvere enn næringsgrunnlaget tilsa, med for mange rein og nedbeitet natur. 




Resultatet ble både økonomiske og miljømessige problemer. Reinkjøttet hadde faktisk dobbelt så høy verdi før reindriftsavtalen kom i 1976. Storsamfunnet økte sine utbetalinger, og prisene gikk ned. Eller sagt på en annen måte: Vi har et skoleeksempel på hvordan planøkonomi fungerer. Først bestemmer Stortinget at reindriften skal stimuleres med økte statssubsidier. I neste omgang viser det seg at subsidiene ikke virker på grunn av at det blir for mange rein i forhold til beitegrunnlaget. Først bygges det opp støtte- og reguleringsordninger som ikke fungerer, og i neste omgang må delvis de samme politikere støtte opp om nye tiltak for nedtrapping, som et forsøk på å bøte på de problemene de selv er med på å skape. Vi har fått et system der stort sett ingen er fornøyd, verken reindriftssamene, hvor en god del sliter med økonomien, eller skattebetalerne som hele tiden må betale regningen for politiske eksperimenter.




En annen konsekvens er miljøproblemene. Forskere, bl.a. ved Norges geologiske undersøkelse, har fastslått at reindriften er en større trussel mot vegetasjonen i nordområdene enn utslippene fra Nikel. Nedbeiting forårsaket av rein har skadet mer enn 70 pst. av økosystemet i større eller mindre grad på Finnmarksvidda. Mye av skadene vil være irreversible i et tidsperspektiv på flere tiår. Erosjonsprosessene som er begynt på grunn av overbeiting, kan ende med ørken på Finnmarksvidda. Norske, russiske og finske forskere har arbeidet i fellesskap med undersøkelser her. Satellittbilder fra de siste 25 år viser helt tydelig at stadig større områder er ødelagt. Når reinflokken spiser opp eller tråkker ned vegetasjonen over store områder, kan regn og vind deretter vaske vekk jordsmonnet og ny vegetasjon får ikke feste. 




Fremskrittspartiet mener derfor det haster med å endre reindriftspolitikken. Hvis ikke reintallet tilpasses beitegrunnlaget, kan fortsatt overbeiting ende med ørken på Finnmarksvidda. Det er ikke Finnmark tjent med, og det har Fremskrittspartiet advart mot gang på gang. Vi har hele tiden forfektet at en overgang til et markedsbasert system vil stimulere til en nødvendig flokkreduksjon i forhold til de tilgjengelige beiteressursene. Vi oppnår en slanking av næringen, samtidig som de gjenværende arbeidsplasser blir sikrere og mindre avhengig av offentlig støtte. Reduserer vi det offentlige ansvar og konsentrerer oss om en fornuftig ressursforvaltning, vil reindriftsnæringen ha positive utviklingsmuligheter for dem som fortsetter i yrket. 




Nå må storsamfunnet velge, enten det statssubsidierte, men miljøødeleggende kaos eller det frie marked med færre aktører, men hvor beiteressursene høstes på en bærekraftig måte. I fremtiden vil det være uholdbart for næringsutøverne i reindriften å være totalt avhengig av en uforutsigbar politisk vilje til å fortsette subsidieringen. Kun gjennom tilnærmet lik behandling med andre bransjer og næringer vil man finne frem til lønnsomme produksjoner. Det vil være det eneste varige og troverdige grunnlag for bosetting. Hvis man virkelig ønsker å tilby en nasjonal minoritet gode muligheter og fremtidshåp for sin ungdom, er dette veien å gå. På denne måten kan vi få en utvikling bort fra et ensidig næringsreservat og mot større variasjon i arbeidstilbud og muligheter som særlig unge mennesker krever for ikke å forlate distriktene. Dette gjelder uansett språk og kulturell bakgrunn.




Fremskrittspartiet vil motsette seg de foreslåtte bevilgningene på kap. 1151 som følge av reindriftsavtalen.




 Det er en primær målsetting i reindriftspolitikken å legge til rette for en reindrift som er økologisk, økonomisk og kulturelt bærekraftig, og dyrevernmessig forsvarlig.




Det er en kjensgjerning at de utfordringer næringen og forvaltningen står overfor, er mange og omfattende. Jeg er derfor glad for at næringskomiteens flertall slutter seg til Regjeringens politikk, slik den kommer til uttrykk i proposisjonen om reindriftsavtalen for 2001-2002.




Reindriftens ressursgrunnlag er truet av flere årsaker. En vesentlig økning av rovdyrtapene med påfølgende produksjonssvikt og problemstillinger knyttet til arealinngrep går igjen i de fleste reinbeiteområdene. Men det er også betydelige regionale forskjeller. I Finnmark har mangelen på klare rammebetingelser med hensyn til reintall og beiteområder resultert i en kritisk ressurssituasjon, særlig i Vest-Finnmark. Hovedutfordringen blir derfor å få rammebetingelsene på plass.




Komiteens medlemmer fra Høyre mener reintallsreguleringen for ettertiden må bli en sentral del av reindriftsavtalen. Til det vil jeg minne om at det er nettopp det som har vært prøvd i de siste 10–15 årene, og da uten å lykkes. Reintallsreguleringen med hjemmel i reindriftsloven ble derfor trukket ut av fjorårets avtale. Reindriftsforvaltningen har nå lagt fram grunnlagsmaterialet slik at Reindriftsstyret kan fastsette øvre reintall for distriktene i Finnmark. Områdestyrene vil da kunne følge dette opp ved å fastsette øvre reintall pr. driftsenhet der reineierne ikke selv blir enige om fordelingen av distriktets reintall.




Så litt om selve avtalen. Avtalen har fått en økt ramme fra 83 til 103 mill. kr. Avtalens viktigste mål er å stimulere til størst mulig verdiskaping i næringen innenfor gitte rammer, tilpasse antallet driftsenheter til ressursgrunnlaget og bidra til inntektsfordeling. 




I avtalen er det tatt et viktig grep for å sikre en framtidsrettet reindriftsnæring ved at det er enighet om å etablere et verdiskapingsprogram for reindriften. I årets avtale har programmet fått en økonomisk ramme på 7 mill. kr. I utarbeidelsen av grunnlaget for dette programmet har flere aktører gitt innspill, både forskere, forvaltning og næring. Jeg har tro på at dette programmet på sikt vil styrke reindriftsnæringen gjennom at det vil utløse kreativitet og entreprenørskap, og i løpet av noen tid skape nye arbeidsplasser. En viktig utfordring er etter min oppfatning å bruke næringens kultur, særpreg og tradisjon i en næringsmessig sammenheng med det formål å sikre næringen høyere verdiskaping knyttet til produksjon. 




Gjennomsnittlig reintall pr. driftsenhet er lavt i enkelte deler av de nordligste reinbeiteområdene. Dette gjelder også deler av de områdene som har et for høyt reintall i forhold til beiteressursene. Den nødvendige reduksjon av reintallet i disse områdene kan ikke skje samtidig som det økonomiske grunnlaget for alle eksisterende driftsenheter opprettholdes. 




Ordningen med innløsning av driftsenheter og andre strukturtiltak i distrikter med behov for tiltak for tilpasning av antall driftsenheter og reintall, er derfor styrket vesentlig i avtalen med en økning på 8 mill. kr til 12 mill. kr. 




Ved siden av verdiskapingsprogrammet og innløsning av driftsenheter er økningen i avtalens ramme lagt på to områder. De direkte inntektsgivende tilskudd er tilpasset slik at en større andel av reindriftsutøverne skal komme inn under avtalens virkemidler. Dessuten er det lagt inn 1 mill. kr til videreføring av kvinnerettede tiltak i reindriften. Med dette mener jeg at årets reindriftsavtale følger opp målene for reindriftspolitikken på en god måte, og jeg er glad for at komiteens flertall støtter opp om det. 




 Flere har ikke bedt om ordet til sak nr. 9.

(Votering, se side 3833) 





                    

 Under debatten har Randi
Karlstrøm satt fram et forslag på vegne av Kristelig
Folkeparti, Høyre, Senterpartiet og Venstre. Forslaget
lyder: 

«Stortinget
ber Regjeringen vurdere om det innenfor det
nye regelverket for merkeordningen
for norsk mat bør legges til rette for salg av fjellslakta
rein til lokalt marked og som nisjeprodukt.»

Votering: 

Forslaget fra Kristelig Folkeparti, Høyre, Senterpartiet og
Venstre bifaltes med 92 mot 68 stemmer. 

(Voteringsutskrift kl. 01.21.05)

Komiteen hadde innstillet: 

I statsbudsjettet for 2001 gjøres
følgende endringer:

Kap.

Post

Formål

Kroner

1151

Til gjennomføring
av reindriftsavtalen

51

Tilskudd til Reindriftens
Utviklingsfond,

økes med
	

8 000 000

fra kr 33 700 000
til kr 41 700 000

72

Tilskudd til organisasjonsarbeid

økes med
	

250 000

fra kr 4 800 000
til kr 5 050 000

75

Kostnadssenkende
og direkte tilskudd, 

kan overføres

,

økes med
	

1 750 000

fra kr 42 700 000
til kr 44 450 000

82 

(Ny) Kostnader vedrørende
radioaktivitet i reinkjøtt,

bevilges med 	

3 500 000

 Fremskrittspartiet og representanten
Terje Knudsen har her varslet at de vil stemme imot. 

Votering: 

Komiteens innstilling bifaltes med 134 mot 26 stemmer. 

(Voteringsutskrift kl. 01.21.53)


                    
                    

 Ingen har bedt om ordet. 

(Votering, se side 3833) 





                    

 Det voteres over forslag
fra stortingsrepresentant
Morten Lund på vegne av Senterpartiet
oversendt fra Odelstingets møte 7. juni
2001:

«Stortinget
ber Regjeringen utrede og legge fram forslag om en ordning som tillater
bruk av helsepåstander ved merking og markedsføring
av næringsmidler.»

Kristelig Folkeparti har varslet at de vil
stemme for dette forslaget.

Votering:

 Forslaget fra Senterpartiet ble med
120 mot 42 stemmer ikke bifalt.

(Voteringsutskrift kl. 01.22.35)


                    
                    

 Ingen har bedt om ordet. 

(Votering, se side 3833) 





                    

 Det voteres over forslag
fra stortingsrepresentant
Ivar Kristiansen på vegne av Høyre, Fremskrittspartiet
og representanten Terje Knudsen oversendt fra Odelstingets møte
7. juni 2001:

«Stortinget
ber Regjeringen tildele 50 oppdrettskonsesjoner for laks og ørret
i den forestående tildelingsrunden.»

Votering:

Forslaget fra Høyre, Fremskrittspartiet
og representanten Terje Knudsen ble med 115 mot 48 stemmer ikke
bifalt.

(Voteringsutskrift kl. 01.23.01)


                    
                    

 Ingen har bedt om ordet. 

(Votering, se side 3833) 





                    

 Det voteres over forslag
fra stortingsrepresentant
Ivar Kristiansen på vegne av Høyre oversendt fra
Odelstingets møte 7. juni 2001:

«Stortinget
ber Regjeringen legge fram forslag til endringer i oppdrettsloven
og andre relevante lover som sikrer full etableringsfrihet
innenfor oppdrett av ørret og marine
fiskeslag.»

Votering:

Forslaget fra Høyre ble med 117 mot
45 stemmer ikke bifalt.

(Voteringsutskrift kl. 01.23.24)


                    
                    

 Ingen har bedt om ordet. 

(Votering, se side 3834) 





                    

 Det voteres over forslag
fra stortingsrepresentant
Øystein Hedstrøm på vegne av Fremskrittspartiet
og representanten Terje Knudsen oversendt fra Odelstingets møte
7. juni 2001:

«Stortinget
ber Regjeringen fremme forslag om at lov av 14. juni 1985
nr. 68 om oppdrett av fisk, skalldyr mv. oppheves.»

Votering:

Forslaget fra Fremskrittspartiet
og representanten Terje Knudsen ble med 139 mot 24 stemmer ikke
bifalt.

(Voteringsutskrift kl. 01.23.51)


                    
                    

 Ingen har bedt om ordet. 

(Votering, se side 3834) 





                    

 Det voteres over forslag
fra stortingsrepresentant
Karin Andersen på vegne av Sosialistisk Venstreparti oversendt
fra Odelstingets møte 7. juni 2001:

«Stortinget
ber Regjeringen utrede hjemfallsrett av konsesjoner til staten ved
opphør, og fremme forslag om dette til Stortinget.»

  

(fra salen): 

Senterpartiet støtter
forslaget.

  

(frå salen): 

Også Kristeleg Folkeparti.

  

(fra salen): 

Og Kystpartiet. 

 Ja, nå tør ikke
presidenten å holde det åpent lenger.

Senterpartiet, Kristelig Folkeparti og representanten Steinar
Bastesen vil altså stemme for dette forslaget.

Votering:

 Forslaget fra Sosialistisk Venstreparti ble med 108 mot
54 stemmer ikke bifalt.

(Voteringsutskrift kl. 01.24.33)


                    
                    

 Ingen har bedt om ordet. 

(Votering, se side 3834) 





                    

 Det voteres over forslag
fra stortingsrepresentant
Karin Andersen på vegne av Sosialistisk Venstreparti oversendt
fra Odelstingets møte 7. juni 2001:

«Stortinget
ber Regjeringen avvente avgjørelsen om antall nye konsesjoner
til miljøkonsekvensanalyse for nye områder
med matfiskoppdrett er gjennomført.»

Votering:

 Forslaget fra Sosialistisk Venstreparti ble mot 9 stemmer ikke
bifalt.


                    
                    

 Ingen har bedt om ordet. 

(Votering, se side 3834) 





                    

 Det voteres over forslag
fra stortingsrepresentant
Karin Andersen på vegne av Sosialistisk Venstreparti oversendt
fra Odelstingets møte 7. juni 2001:

«Stortinget
ber Regjeringen avvente tildeling av konsesjoner for lakseoppdrett
i Neiden og Tana til lakseutvalgets innstilling har blitt endelig
behandlet.»

Votering:

Forslaget fra Sosialistisk Venstreparti ble mot 9 stemmer ikke
bifalt.


                    
                    

 Etter ønske fra næringskomiteen vil presidenten foreslå at debatten blir begrenset til 50 minutter, og at taletiden blir fordelt slik på gruppene:




Arbeiderpartiet 10 minutter, de øvrige grupper 5 minutter hver og en av de uavhengige representantene 5 minutter. 




Videre vil presidenten foreslå at det ikke blir gitt høve til replikker etter de enkelte innlegg, og at de som måtte tegne seg på talerlisten utover den fordelte taletid, får en taletid på inntil 3 minutter. 




– Det anses vedtatt.




 Da fikk jeg gleden av å starte sluttspurten i dag.




Reiselivsnæringen har stor betydning i Norge, og denne næringen er blant de største næringer i en rekke land. Norsk reiseliv nådde en topp i 1998, og alle trodde at stigningen for næringen ville fortsette. Slik har det ikke blitt, og det er først og fremst utlendingene som svikter den norske turistnæringen. Innenlandsmarkedet har imidlertid bidratt i positiv retning.




Med en opphetet norsk økonomi, med press på priser og lønninger som vi får meldinger om i disse dager, kan inflasjonen i Norge bli høyere enn i land vi konkurrerer med. Det er et faktum at Norge ikke er og ikke har vært et reisemål som tiltrekker seg reisende fordi det er lave priser. Faren for at prisforskjellen øker, er altså til stede.




Ifølge forslaget til vedtak i denne saken blir Regjeringen bedt om å legge fram en femårig opptrappingsplan for satsing på merkevarebygging av Norge som reisemål. Dette blir støttet av en enstemmig komite. 




Når flertallet imidlertid finner begrunnelse for dette med at regjeringen Stoltenberg gjentatte ganger har foretatt nedskjæringer på bevilgningene, må en kunne si at det tas vel hardt i. En bør huske på at Stoltenberg-regjeringen har lagt fram ett forslag til statsbudsjett. Ser en litt tilbake i sentrumsregjeringens tid, gikk bevilgningene til internasjonal markedsføring ned med 6 mill. kr fra 1998 til 1999, fra 88 mill. kr og ned til 82 mill. kr, en nedgang på nær 7 pst. Så det er vel best at vi alle feier for vår egen dør i denne saken.




Det positive må jo være at uansett hvem som sitter i regjering, og uansett hvor mange regjeringer vi får de neste fem år, er det enstemmighet om å få til en mer langsiktig satsing enn det historien viser, slik jeg nå har beskrevet.




Næringskomiteen besøkte Tyskland under verdensutstillingen Expo 2000 og hadde faglig innspill om reiseliv både i Hamburg og Hannover. Der kom det fram at næringen ønsket seg langsiktighet i satsingen på markedsføring. Samtidig var det uro for at vi kunne bli for dyre, selv om dyre produkter var mulige å selge hvis produktet var godt nok. Dette må være et viktig signal til næringen selv, produkt og service må ha en høy kvalitet. Det vil gjøre vondt verre om det reklameres for et produkt som ikke holder det reklamen sier.




Det bør derfor også satses på en nasjonal innsats for å forbedre de norske reiselivsproduktene. I Irland er det strenge krav til å få en nasjonal godkjennelse som et anbefalt reisemål eller besøkssted, og har en fått denne godkjenningen, blir stedet kontrollert med jevne mellomrom. Det blir da et kvalitetsstempel å kunne få bruke det irske nasjonalsymbolet, den trebladede hvitkløveren, eller, som blomsten heter i Irland, shamrock. Shamrock-en har blitt et meget kjent kvalitetssymbol for de reisende i Irland.




Det kan i denne forbindelse være på sin plass å nevne at ved behandlingen av St.meld. nr. 15 for 1999-2000, Lønnsomme og konkurransedyktige reiselivsnæringer, understreket et flertall i komiteen at det var et behov for å finne fram til modeller for slagkraftig finansiering av fellesgoder. En ordning med en «turistskatt» skulle utredes. Forutsetningen var at dette skulle forvaltes og finansieres av næringen selv.




Dette kan på en måte sammenlignes med ulike måter å få penger til forskning på, slik næringskomiteen har behandlet tiltak for landbruk og fisk tidligere. Hvis en la det an på samme måten, ved at en liten del av omsetningen gikk til et slikt utviklingsfond for næringen, ville 1 promille av total omsetning bety 50 mill. kr. Dette må i så fall næringen selv bestemme seg for, uten at staten verken skal ta inn eller forvalte en slik eventuell «turistskatt».




Til slutt kan det bemerkes at når vi diskuterer reiselivet, blir det naturlig nok mest snakk om personer, utenlandske eller norske, som er på reise, og som benytter seg av reiselivsproduktene over det ganske land. Mindre oppmerksomhet blir viet de positive virkningene denne næringen har for mange lokalsamfunn. Turistanleggene er i høy grad også til nytte for den lokale befolkningen, både som et besøks- og servicested og i form av lokale arbeidsplasser. Mange steder er turistbedriftene lokale motorer i mer enn utviklingen av reiselivet.




 Reiselivsnæringen finner vi overalt i vårt land, og reiselivsnæringen betyr faktisk ganske mye for distriktene. 




Reiselivsmeldingen tok opp hovedproblemet til alle de bransjene og alle de aktivitetene som er tilknyttet denne næringen, nemlig lønnsomheten. Og et av de viktigste virkemidlene for å øke lønnsomheten i denne næringen er å gjøre den mer profesjonell og mer planmessig på markedsføring. 




I meldingen sa man veldig klart at vi må ha mer penger som skaper mer nytte, og vi må gjøre markedsføringen av Norge mer planmessig – kort sagt: Vi må ville noe med reiselivet i Norge, og vi må satse. Om vi sammenligner oss internasjonalt, bruker Norge lite penger på markedsføring, så for å skaffe oss en profil ute i det internasjonale markedet og for å lage et positivt image, må vi satse. Vi må gjøre det planmessig, og vi må skape nytte i de bedriftene som skal øke sin lønnsomhet. Derfor er jeg veldig glad for at en enstemmig komite går inn for at vi nå skal få en femårig plan i forbindelse med budsjettet for 2002.




 Etter den veldig positive behandlingen vi hadde for et par år siden av reiselivsmeldingen, var det en nokså samstemt komite og et samstemt storting som var enig om målsettingen. Vi kom nærmest bokstavelig talt godt ut fra hoppet. Men så har oppfølgingen av reiselivsmeldingen gått mer eller mindre i glemmeboken, og det er antakelig i dag relativt uinteressant om det er Bondevik-regjeringen eller Stoltenberg-regjeringen som har sviktet i oppfølgingen. Det er bare å konstatere at vi ikke har fulgt opp det som var hovedkonklusjonen, å satse på internasjonal merkevarebygging av Norge som turistmål og konsept. 




Dette er en næring som utvikler seg helt annerledes i Norge enn hva vi ser i våre naboland i Europa og i det internasjonale reiselivsmarked for øvrig. Der ser vi en vekstøkning på 5–10 pst. i land det er naturlig å sammenlikne seg med, mens faktorene innenlands dessverre først og fremst har minusvarianter som fortegn.




Sårbar er reiselivsnæringen spesielt i Distrikts-Norge. Den har en verdiskaping som er betydelig, like stor som primærnæringene til sammen, og en langt større sysselsetting. Det er en næring som sysselsetter først og fremst kvinner, men som dog preges av relativt lav lønnsomhet i snitt. Derfor er jeg glad for at forslagsstillerne, Sponheim og min komitekollega Kongshaug, nå faktisk har fått flertall for sitt forslag. Det er ikke et forslag som vedlegges protokollen, men et forslag som forplikter Regjeringen til å foreslå oppfølging i kommende budsjett. Det er det all grunn til å trekke frem. 




Sagt i en bisetning tror jeg at man ikke skal konsentrere seg så veldig mye om å følge opp begrepet «turistskatt». Jeg er ganske sikker på at hvis vi lykkes med merkevarebygging, og hvis vi lykkes med å få vekst og utvikling innenfor reiselivet, få besøk fra utlandet, så vil turistene likevel i rikelig monn få anledning til å stifte tilstrekkelig bekjentskap med det norske skatte- og avgiftsnivået.




 Den positive trend vi hadde i første halvdel av 1990-tallet for reiselivet, er byttet ut med stagnasjon eller langt lavere vekst. Dette er bekymringsfullt, særlig i distriktene, hvor mange reiselivsbedrifter sliter med lav lønnsomhet. Reiselivsnæringen har stor betydning for norsk økonomi og sysselsetting med en betydelig inntjening av valuta gjennom utlendingers kjøp av reiselivstjenester i Norge. Det er en betydelig næring med et stort vekstpotensial. Derfor ønsker Fremskrittspartiet et langt høyere nivå på bevilgninger til markedsføring av Norge som turistmål for å bøte på dette. Vi har prioritert økte bevilgninger på dette området i mange år fordi vi mener det er en av de aller viktigste brikkene som må på plass for å lykkes. Ved statsbudsjettet for inneværende år foreslo vi en økning på 20 mill. kr til internasjonal markedsføring av Norge som turistmål. Videre ble dette området tilgodesett i vårt utenlandsbudsjett med 200 mill. kr til turistreklame i utlandet for budsjetterminen 2001. 




Selnes-utvalgets rapport gir nøyaktig det samme råd: En styrket internasjonal profilering og markedsføring vil bidra til å bedre lønnsomheten i bransjen bl.a. gjennom høyere betalingsvillighet og bedre kanalisering av trafikk til mindre attraktive årstider. Fremskrittspartiet tror den internasjonale markedsføringen i fremtiden i større grad vil påvirke turisten direkte gjennom merkebygging og informasjon og i mindre grad påvirke turisten gjennom mellomleddene. Den internasjonale markedsføringen har ikke vært tilstrekkelig målrettet mot bygging av merkevare. Profileringsfremstøt og tyngre merkevarebygging har ikke vært gjort tilstrekkelig. 




Internasjonal markedsføring av reisemål krever imidlertid en intensiv og langsiktig relasjonsbygging både mot reiselivsbransje og forbruker. Det er og vil være en tøff kamp om markedsandelene i en av verdens største næringer, og manglende satsing vil bety at Norge sakker akterut i en stadig tiltagende internasjonal konkurranse.




Det har heller ikke vært lett for bransjen med de mer eller mindre tilfeldige kutt i bevilgningene den har opplevd, og begrunnelsen for det. Bransjens investeringslyst kan også begrenses fordi myndighetenes mangel på stabilitet og forutsigbarhet skaper stor usikkerhet. Det skjer mens en del andre land i stadig større grad ser på markedsføring som en langsiktig prosess. Når man f.eks. i Danmark gir trygghet gjennom treårige budsjetter, går Norge den motsatte veien. Aggressiv og ressursrik innsats for høyt profilerte turistland gir positive resultater, mens norsk reiselivsinnsats drukner av mangel på ressurser. Dette er trist, og etter vår oppfatning er det også helt unødvendig. 




Jeg vil gi honnør til Venstre, som har reist denne saken. Det er også gledelig at hele komiteen samles bak et forslag om at Regjeringen skal legge frem en femårig opptrappingsplan for satsing på merkevarebygging av Norge som reisemål senest sammen med forslag til statsbudsjett for neste år. Det vil være positive signaler til bransjen som kan gi optimisme i en vanskelig tid. Vi må heller ikke glemme at det allerede er investert betydelige beløp av næringen her hjemme. Det foreligger et stort og uutnyttet potensial som kan realiseres gjennom tyngre og mer målrettet markedsføring.




 Forslaget som vedtas her i dag om en femårig opptrappingsplan for merkevarebygging av Norge som reisemål, på bakgrunn av Venstres Dokument nr. 8-forslag, er et politisk gjennombrudd for en av Norges viktigste, men kanskje minst påaktede næringer. 




Norsk næringspolitikk har tradisjonelt handlet om å ivareta interessene til de store aktørene, de med sterke organisasjoner og politiske krefter i ryggen. Dem er det ikke så fryktelig mange av i reiselivet, særlig ikke i distriktene. Reiselivet er en typisk småbedriftsnæring og derfor en næring som lett blir oversett innenfor en tradisjonell industripolitikk, selv om den sysselsetter over 150 000 mennesker i Norge. 




Dette var bakgrunnen for at sentrumsregjeringen og tidligere næringsminister Lars Sponheim tok initiativ til en egen stortingsmelding om reiselivsnæringen. Reiselivsnæringen dokumenterte at økt lønnsomhet og større konkurransekraft er helt nødvendig for at reiselivsnæringen skal lykkes i årene framover. Bedrifter som ikke klarer å oppnå økt lønnsomhet, vil bukke under fordi de ikke klarer å tiltrekke seg arbeidskraft eller investeringer. 




En hovedstrategi i denne meldingen for å øke lønnsomheten var å trappe opp satsingen på å profilere Norge som reisemål og merkevare i utlandet. Dette fikk tilslutning i Stortinget, men sittende regjeringer har ikke fulgt opp. Både i revidert budsjett for 2000 og i budsjettforslaget for 2001 foreslår Regjeringen å redusere bevilgningene til Norges-profilering. Sammen med forslag om å legge moms på reiselivet og innføre 1,5 pst. ekstra arbeidsgiveravgift ble dette skritt i helt gal retning. Heldigvis ble alle disse forslagene avvist av Stortinget. Men å hindre skadelige forslag er selvsagt ikke godt nok dersom reiselivsbedrifter som sliter med små lønnsomhetsmarginer og svikt i turiststrømmen, skal få tilbake framtidstroen. 




Det er i lengden uholdbart at Stortinget ved hver korsvei må gripe inn for å hindre innføring av forverrede rammevilkår for norsk reiseliv, mens alle våre viktigste konkurrentland ruster opp sin markedsføringsinnsats. Derfor må norsk reiseliv sikres garantier om en langsiktig og forutsigbar satsing på Norge som turistmål, i tråd med strategien i reiselivsmeldingen. Flertallet, alle unntatt Arbeiderpartiet, sier i denne innstillingen at målet på kort sikt må være å nå et nivå på internasjonal markedsføring som minst er på høyde med en satsing som våre naboland gjennomfører. 




Det er Venstre meget godt fornøyd med, og det er et helt nødvendig tiltak for å sikre framtiden til store deler av den norske reiselivsnæringen. Jeg går ut fra at Regjeringen retter seg etter det enstemmige forslaget fra komiteen om at en femårig opptrappingsplan skal legges fram senest sammen med statsbudsjettet for 2002, og at statsråden vil bekrefte det i sitt innlegg. 




Så litt til spørsmålet om turistskatt. Venstre ser det slik at dersom næringen selv er villig til å bidra med betydelig økte midler til felles merkevarebygging, f.eks. gjennom en turistskatt, må staten forplikte seg til å motsvare dette med minst like stor opptrapping av det offentlige bidraget. Jeg vil understreke at det for Venstre er uaktuelt å påtvinge reiselivet en eventuell turistskatt. Dette initiativet må eventuelt komme fra næringen selv, og dersom det kommer, skal Venstre være klar til å følge det opp med betydelige statlige midler i et felles spleiselag.




Til slutt: Det er gledelig at en enstemmig komite står bak komiteens tilråding. Det burde gi forventninger og forutsigbarhet for norsk reiseliv og optimisme for næringsutøverne. I denne sene kveldstund er dette en stor seier for en næring med et stort potensial – norsk reiselivsnæring. 




 I den senere tid har det versert en engasjert diskusjon rundt Norges Turistråds strategiske satsing for å etablere Norges posisjon som «merkevare» i utvalgte segmenter i reiselivsmarkedet. Etter min mening er det av stor betydning at en så viktig profilering blir drøftet grundig innen reiselivsnæringen før det tas standpunkt til hvordan en eventuell femårig opptrappingsplan skal utformes. De kostnadsmessige sidene av den må også utredes grundig. 




Jeg har tro på en fortsatt sterk satsing på merkevarebygging og at det vil kunne få stor betydning for reiselivsnæringen. Det handler om synliggjøring av Norge både nasjonalt og internasjonalt. 




Det er en nær sammenheng mellom merkevarebygging og den reiselivsportalen som Turistrådet bygger opp. Merkevarebyggingen skal skape oppmerksomhet og interesse for Norge i prioriterte markeder, mens visitnorway.com skal gi produktinformasjon og gjøre bestillingsklare produkter tilgjengelig på en lettfattet og effektiv måte. Dette vil gi en mer direkte markedsføring mot forbruker. Som et ledd i dette har Turistrådet etablert et nært samarbeid med reiselivsnæringen i alle deler av landet, samtidig som det er etablert et eget merkevareforum med deltagelse fra 20 sentrale reiselivsorganisasjoner og bedrifter. Disse dekker geografisk viktige reiselivsregioner. 




Merkevarebygging er først og fremst et ansvar for næringen. Reiselivsnæringen har som andre næringer et selvstendig ansvar for markedsføring av egne produkter. Den enkelte reiselivsbedrift må være seg sitt ansvar bevisst, og bidra med gode produkter tilpasset turistenes stadig økende behov for opplevelser, service og tilgjengelighet. Næringen må også bidra med økonomiske midler til den felles internasjonale markedsføringen av Norge. 




Selnes-utvalget antydet i sin rapport hva en plan for merkevarebygging vil kunne koste. Det heter der at det samlede statlige tilskuddet til den internasjonale markedsføringen burde økes til 300 mill. kr i løpet av tre år, og deretter holdes forutsigbar på dette nivået for en periode på tre–fem år. Det sier seg selv at en så omfattende plan vil måtte kreve et grundig forarbeid både i Turistrådet og i næringen før det eventuelt kan fattes noe vedtak om gjennomføring. Av bevilgningen til Turistrådet for inneværende år er det satt av 16,5 mill. kr i direkte støtte til merkevarebygging. Til andre aktiviteter er det satt av 70 mill. kr. Det er altså allerede en betydelig aktivitet fra myndighetenes side på dette området. 




Regjeringen vil med basis i det Stortinget i dag vedtar, be Turistrådet starte opp en dialog med næringen med sikte på at de foreliggende planene kan bli ytterligere konkretisert hva angår profilering, næringsmedvirkning og finansiering. Denne prosessen vil måtte gå utover i 2001. Målet må være at arbeidet kan avsluttes slik at en kan komme tilbake til Stortinget i forbindelse med statsbudsjettet for 2002. Det er imidlertid av stor betydning at en gir seg så god tid at en får med seg hovedtyngden av næringen i en eventuell satsing, slik at den får den nødvendige forankringen.




Komiteen har også berørt spørsmålet om innføring av «turistskatt». For å utrede alternative modeller for en mulig «turistskatt» har Nærings- og handelsdepartementet, Reiselivsbedriftenes Landsforening og Landsdelsutvalget for Nord-Norge og Nord-Trøndelag samarbeidet om et mandat for en utredning som nå er sendt ut til relevante utredningsmiljøer. Hensikten er å finne fram til modeller som gir slagkraftig finansiering av fellesgoder. Stortinget fremhevet ved behandlingen av stortingsmeldingen at en finansieringsordning må omfatte noe mer enn kun finansiering av felles markedsføring, og at initiativet for en slik finansiering må komme fra næringen selv. En slik ordning kan dekke finansiering til reiselivets infrastruktur i sin helhet, som bl.a. kan innebære felles markedsføring både internt i Norge og mot utlandet, turistinformasjon, merking av severdigheter, veier, turiststeder og andre fellesgoder.




Konklusjonen fra den planlagte utredningen vil foreligge i løpet av 2001, og vil deretter være gjenstand for drøftinger og vurderinger både i Regjeringen og i reiselivsnæringens bransjeorganisasjoner før endelig beslutning fattes.




 Stortingets næringskomite forutsatte i Budsjett-innst. S. nr. 8 for 2000–2001 at reiselivsmeldingens strategi for økt satsing på Norges-profilering skulle følges opp i de kommende budsjettår. Det var sagt at nasjonal samordning og langsiktig satsing på Norge som turistmål var helt nødvendige tiltak for å sikre fremtiden for denne næringen. Derfor kom Dokument nr. 8-forslaget fra Venstres representanter om en femårig opptrappingsplan på et veldig riktig tidspunkt. Det må sies at det var fortjenstfullt av disse representantene at de tok opp denne saken som har fått så bred støtte.




Det har vært all grunn til å være bekymret over den utviklingen vi har sett tendenser til innen norsk reiseliv i den senere tid.




Når reiselivsnæringen opplever en langt lavere vekst enn utviklingen i land det er naturlig å sammenligne oss med, da blir det nødvendig med en strammere oppfølging av reiselivsmeldingen.




I tillegg til det høye norske kostnads- og avgiftsnivået skyldes den lave veksten i næringen manglende internasjonal markedsføring. Det er derfor viktig at merkebygging av Norge som reisemål følges opp av Regjeringen, slik at behovet for økt profilering og merkebygging av norske reiselivsprodukter blir fulgt opp, slik også statsråden bekreftet i sitt innlegg.




Jeg tror heller ikke at en eventuell innføring av en ny «turistskatt» vil være et egnet bidrag til å løse de utfordringer man står overfor i reiselivsnæringen. Jeg tror i likhet med Høyre og Fremskrittspartiet at den offentlige innsatsen må konsentreres om det man omtaler som «reiselivets infrastruktur», med tiltak som felles markedsføring, informasjon, merking av turiststeder og en del fellestiltak som kan tjene næringen og føre til bedre rammevilkår. Det var også dette poenget statsråden var innom.




 De talere som heretter får ordet, har en taletid på inntil 3 minutter.




 No er det ikkje sikkert at eg skal bruka tre minutt. 




Det er kanskje på grunn av at det er så seint på kvelden at minnet er litt svakt. Det var nemleg slik at i samband med budsjettbehandlinga for 1999 var det Arbeidarpartiet sin næringsfraksjon ved Kjell Opseth som sette fram forslag om at det skulle lagast ei eiga reiselivsmelding, og det slutta seinare alle partia i komiteen seg til. Eg vil òg minna om at reiselivsmeldinga vart behandla i juni i fjor. Det er derfor ikkje grunn til å avskriva Regjeringa sin vilje til å følgja opp vedtaket i meldinga. Som sagt er det kort tid sidan meldinga vart behandla og vedtaka låg føre. Men eg synest det er positivt at Stortinget er utålmodig på vegner av reiselivsnæringa. Det har reiselivsnæringa grunn til å sjå lyst på. Så med dei orda vil eg berre håpa at klårleiken i saka er noko betre.




 Flere har ikke bedt om ordet til sak nr. 17.

(Votering, se side 3834)

 


Kirsti Kolle Grøndahl overtok her presidentplassen.





                    

 Da er vi klare for votering. Dette er en votering som krever atskillig konsentrasjon, men vi får håpe at vi med felles innsats får fram de riktige resultater.





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke noe referat.





                    
                    
                    

