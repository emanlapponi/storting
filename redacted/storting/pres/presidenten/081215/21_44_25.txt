 Representanten Rolf Terje Klungland har da gitt en stemmeforklaring. 

 Etter å ha lyttet til representanten Klungland skulle man nesten si: så sikkert
                  som amen i kjerka. Men så vidt jeg hørte, var det ikke så mye som berørte selve
                  innstillingen, så det har jeg tenkt å ta opp. 

Utgiftene knyttet til administrasjonen av det offentlige Norge fortsetter å øke
                  hvert eneste år utover lønns- og prisvekst. 2009 er intet unntak. Til tross for
                  stadig større budsjetter opplever vi at det hvert år er de marginale
                  utgiftsøkningene som er helt avgjørende for hvorvidt offentlige etater og tilsyn
                  er i stand til å utføre den jobben de er satt til. Dette er en utvikling som ikke
                  er bærekraftig på sikt. Det vet regjeringspartiene, og det vet de øvrige
                  opposisjonspartiene. Allikevel fortsetter utgiftsveksten, og nåde dem som antyder
                  at også offentlig administrasjon skal avkreves en mer rasjonell og rimeligere
                  drift. 

Veksten i offentlig administrasjon bør bekymre flere enn Fremskrittspartiet,
                  særlig fordi det ikke finnes incentiver for at driftskostnadene skal bli mindre.
                  De mye utskjelte markedsmekanismene i privat sektor gjør at bedrifter har et
                  konstant søkelys på rasjonalisering og effektivisering av driften. Det må de ha
                  for å opprettholde konkurranseevnen. 

Også offentlig administrasjon effektiviserer. Det innføres nye datasystemer, og
                  kommunikasjon med brukerne foregår i stadig større grad ved bruk av e-post og
                  Internett. Det er bra. Men effektiviseringen i offentlig administrasjon mangler to
                  vesentlige måleparametre. Det gjelder kostnadene knyttet til den interne operative
                  driften, men kanskje enda viktigere er de praktiske og økonomiske konsekvensene en
                  stadig større offentlig administrasjon har for det private næringslivet. Mens
                  konkurransen i et åpent marked sikrer at bedriftene finner den beste balansen
                  mellom pris, kvalitet og inntjening, blir offentlig administrative tjenester aldri
                  utsatt for en tilsvarende evaluering. 

Det er nettopp derfor vårt ansvar som bevilgende myndighet er ekstra stort. Det er
                  vår oppgave og plikt å ha en kontinuerlig fokusering på utgiftsveksten, og det er
                  vår oppgave å finne balansepunktet mellom effektiv og nødvendig offentlig
                  administrasjon på den ene siden og offentlig unødig byråkrati på den andre. Vi må
                  aldri glemme at offentlig administrasjon har som oppgave å gi folk flest gode
                  tjenester, men at det ikke nødvendigvis er en korrelasjon mellom penger som
                  bevilges til formålet, og tjenestene som produseres i den andre enden. Faktisk kan
                  det vise seg at stadig flere ressurser får den motsatte effekten av det som var
                  tilsiktet. Ikke minst gjelder dette det offentliges mange krav til innrapportering
                  fra næringslivet. 

Fremskrittspartiet fremmer i denne innstillingen fire konkrete forslag som vil
                  forenkle hverdagen til de private bedriftene, forslag som samtidig vil redusere
                  behovet for ressurser til offentlig saksbehandling. Forslagene omhandler
                  hendelsesbetinget innrapportering for næringslivet innenfor en rekke områder.
                  Besparelsene for næringslivet er anslått å være i størrelsesorden 600 mill. kr, og
                  vi ber Regjeringen se på dette. 

Fremskrittspartiet har stilt seg bak Regjeringens tiltak for å få kredittmarkedet
                  til å fungere. Vi mener imidlertid at tiltakene burde kommet raskere, rammet
                  bredere og vært bedre koordinert. 

Vi er også bekymret for at de forsikringene Regjeringen gav om at tiltakene ville
                  virke, at de ville virke for alle, og at de ville virke raskt, ikke nødvendigvis
                  stemmer med virkeligheten. Fremskrittspartiet vil derfor oppfordre Regjeringen til
                  å holde Stortinget kontinuerlig oppdatert på utviklingen i kredittmarkedet, og vi
                  ber om at Regjeringen er proaktiv i forhold til utfordringene. 

Fremskrittspartiet fremmer i den forbindelse et forslag hvor vi ber Regjeringen
                  utvide GIEKs u-landsordning med 3 milliarder kr, og at Regjeringen fremmer forslag
                  om dette senest i forbindelse med den varslede krisepakken i januar/februar neste
                  år. Fremskrittspartiet er glad for at vi står sammen med Kristelig Folkeparti om
                  dette. 

Fremskrittspartiet registrerer at Regjeringen foreslår å øke bevilgningene til
                  boliglån for statsansatte med 400 mill. kr. Fremskrittspartiet mener prinsipielt
                  at ansatte i staten bør ta opp sine boliglån i det private bankmarkedet som alle
                  andre, og vi ser ingen grunn til at utvidede lånerammer skal belastes
                  skattebetalerne over statsbudsjettet. Fremskrittspartiet oppfatter ikke statlig
                  ansatte som en spesielt svak eller utsatt gruppe låntakere, og vi ber derfor
                  Regjeringen avvikle ordningen om særskilte boliglån for ansatte i staten. 

Fremskrittspartiet er videre kritisk til rollen som Senter for statlig
                  økonomistyring, SSØ, utøver. Vi stiller oss tvilende til om hvorvidt SSØ er et
                  nyttig verktøy for å oppnå mer effektiv ressursstyring og bedre regnskapsføring i
                  statlige virksomheter. Vår tvil skyldes bl.a. at antall bemerkninger fra
                  Riksrevisjonen ikke er blitt redusert i senterets levetid, noe som gir en
                  indikasjon på senterets egnethet og effektivitet. 

SSØs virksomhet utøves i konkurranse med privat økonomisk rådgivning, og
                  Fremskrittspartiet finner det oppsiktsvekkende at senteret kun benyttes selektivt,
                  til tross for at tjenestene i mange tilfeller tilbys uten kostnader for brukeren. 

Fremskrittspartiet registrerer også at SSØ har et høyt antall ansatte, og at disse
                  er plassert i et stort geografisk område. Vi stiller oss tvilende til hvorvidt en
                  slik geografisk spredning er hensiktsmessig og effektiv. 

Jeg tar med dette opp forslagene som Fremskrittspartiet har fremmet, alene eller
                  sammen med andre partier. 

 Representanten Christian Tybring-Gjedde har tatt opp de forslagene han refererte
                  til. 

 Det er litt underlig å høre saksordførerens høystemte lovsang til Regjeringens
                  budsjett, mens han nærmest fremstiller det som om norsk næringsliv nynner sin
                  tilslutning i bakgrunnen. Han beskriver det også slik at vi nå har et budsjett
                  godt tilpasset situasjonen, og at vi befinner oss i en internasjonal finanskrise.
                  Det gjør vi jo slett ikke lenger, vi er langt inne i en realøkonomisk krise i
                  Norge. Men la nå det ligge. 

Siden saksordføreren er så opptatt av den internasjonale finanskrisen, og man
                  tidligere har hørt hvor opptatt han er av grunnene til den, har jeg spesielt lyst
                  til å peke på et forslag fra opposisjonen, hvor vi ber om at det blir nedsatt et
                  faglig basert utvalg som med bakgrunn i finanskrisen kan se på hvordan finans- og
                  kredittmarkedet kan reguleres i Norge. Hva kan vi f.eks. gjøre med Kredittilsynet
                  – vi har i det ordinære budsjettet foreslått en styrking av dette – og hvordan
                  fungerer dette i forhold til globaliseringen av markedsøkonomien osv.? 

Jeg hadde håpet at saksordføreren, som er så vidt opptatt av den internasjonale
                  finanskrisen, kunne verdiget noen ord til dette forslaget, ja egentlig hadde jeg
                  håpet at han rett og slett skulle si at dette hadde han ikke særlig lyst til å
                  stemme imot, men jeg har ikke hørt det foreløpig. Kanskje får jeg høre det senere.
                  Ikke noe ville gledet meg mer. 

Så har jeg også lyst til å si at jeg er hjertens enig med representanten
                  Tybring-Gjedde, som brukte mye av sitt innlegg til å snakke om forenkling for
                  næringslivet. Opposisjonen står jo samlet om disse fire forslagene som
                  Tybring-Gjedde refererte til. Og – også som en liten hilsen til saksordføreren i
                  den anledning: Når det gjelder denne forenklingen, står Høyre og
                  Fremskrittspartiet meget godt samlet, også sammen med de andre
                  opposisjonspartiene. Vi har brukt mye plass på merknaden og på forslagene om
                  dette. Det er svært viktig at det blir gjort noe med disse tingene. 

For øvrig tar jeg opp de forslagene som Høyre står bak alene eller sammen med
                  Venstre. 

 Representanten Svein Flåtten har tatt opp de forslagene han refererte til. 

 Det er nå allment akseptert at manglende grenser for grådighet i amerikanske
                  finansinstitusjoner skapte finanskrisen. Utlån som om det aldri skulle komme
                  nedgangsider, skapte bobler innenfor boligmarkedet og aksjemarkedet som nå har
                  skapt en av tidenes mest alvorlige finanskriser internasjonalt. 

Men ikke alle er enige i dette. Carl I. Hagen har bygd et livsverk på troen på
                  markedskreftenes frie spill kombinert med uhemmet bruk av oljepenger. Mye underlig
                  dukker opp i forsøket på å holde liv i denne livsløgnen. 

I et innlegg i Aftenposten 19. november påstår Hagen at det er sosiale krav til
                  amerikanske banker som er finanskrisens årsak. Han peker på The Community
                  Reinvestment Act fra 1977 og andre amerikanske tiltak for å stimulere amerikanske
                  banker til å låne ut penger, også til innbyggere i fattige områder i bankenes
                  nedslagsfelt. Det var et krav som ble stilt til bankene i forbindelse med oppkjøp,
                  fusjoner osv., og som førte til at mange amerikanere med lav inntekt kunne kjøpe
                  seg sin egen bolig. 

Hagens påstand er at dette skapte subprime-krisen. Men det kan neppe stemme.
                  Hvorfor skulle en 30 år gammel lov plutselig føre til en eksplosjon i dårlige lån
                  fra 2002 og framover? Spesielt merkelig er dette når vi vet at 75 pst. av alle
                  subprime-lån ble gitt av finansinstitusjoner som ikke var omfattet av denne loven. 

Han peker også på boliginstitusjonene Fannie Mae og Freddie Mac. Dette er gamle
                  institusjoner med røtter helt tilbake til Roosevelts New Deal-politikk på
                  1930-tallet, og som har bidratt til å sikre amerikanere, også dem med lave
                  inntekter, boliglån. Men reguleringen var streng slik at de tapte store
                  markedsandeler til andre finansinstitusjoner i subprime-boomen fram til 2005. Når
                  eierne tvang gjennom mulighet til å konkurrere på lik linje med andre banker,
                  tredoblet Fannie Mae høyrisikolånene fra 2005 til 2008. Dette var svært dårlig
                  bankhåndverk, men skylden skal eiernes grådighet ha, ikke reguleringer for å sikre
                  fattige amerikanere bolig. 

Denne diskusjonen kan føres langt ned i detaljer knyttet til regulering av
                  amerikanske finansmarkeder. Det er neppe nødvendig. Finanskrisen skyldes manglende
                  begrensninger på utlån fra amerikanske finansinstitusjoner kombinert med en
                  uansvarlig pengepolitikk som gav svært lav rente i en lang periode. De amerikanske
                  investeringsbankene kunne tidligere låne ut maksimalt tolv ganger egenkapitalen.
                  Denne begrensningen ble fjernet i april 2004. Da Lehman Brothers gikk konkurs i
                  september i år, hadde de lånt ut mellom tretti og førti ganger egenkapitalen. 

Fremskrittspartiets forsøk på å finne støtte for at penge- og kredittmarkedet skal
                  reguleres av tilbud og etterspørsel i markedet, uten politiske reguleringer eller
                  inngrep, sitert fra Fremskrittspartiets program, finner ikke grunnlag i fakta. 

Det er flere enn meg som har tenkt at dette mener de vel egentlig ikke, at dette
                  er et resultat av en litt overivrig programkomité som ikke har vært god nok på
                  kvalitetssikring. Men så langt ser vi ikke noe annet enn at Fremskrittspartiet
                  faktisk mener dette. 

I årets budsjett fortsetter Fremskrittspartiet sin linje med kutt i bevilgningene
                  til Kredittilsynet. I en situasjon der overvåking av finansmarkedene framstår som
                  viktigere enn noensinne, foreslår Fremskrittspartiet å kutte drøyt 12 mill. kr på
                  Kredittilsynets budsjett. 

I en situasjon der næringslivets og privatpersoners mulighet til å gjøre viktige
                  investeringer er truet av problemer i banker og andre finansinstitusjoner, mener
                  Fremskrittspartiet det er riktig å redusere overvåkingen av bankenes likviditet og
                  soliditet. Dette er ekstrem politikk som har sin basis i en ekstrem liberalisme
                  som vi finner få eksempler på i dagens europeiske politikk. Dette er ikke
                  framtiden for Norge. 

 Det blir replikkordskifte. 

 Jeg stusset noe da jeg hørte innlegget til representanten Lund Bergo, fordi det jo
                  i liten grad berørte det vi egentlig skal diskutere i dag. Man skulle gjerne
                  beveget seg inn på en stor debatt om hva som har skjedd i USA osv., men jeg tror
                  jeg skal la det ligge. 

Det som er mer interessant, er hva som eventuelt skjer i Norge. I forbindelse med
                  den innstillingen vi debatterer, har en samlet opposisjon et forslag, nr. 5, som
                  lyder: 

«Stortinget ber Regjeringen sette ned et faglig basert utvalg, som med bakgrunn
                     i finanskrisen får i oppgave å gjennomgå reguleringen av det norske finans- og
                     kredittmarkedet. Formålet er å sikre at reguleringen er tilpasset utfordringene
                     i en globalisert økonomi og at reguleringsregimet bidrar til å sikre
                     velfungerende markeder nasjonalt. Utvalget skal også vurdere om Kredittilsynets
                     oppgaver og ressurser er tilpasset utfordringene.» 

Dette forslaget er ikke SV for. I innstillingen er ikke SV med på det. Hvis
                  representanten Lund Bergo er så veldig opptatt av å ha fungerende kredittmarkeder
                  og fungerende markeder som han tydeligvis er, hvorfor støtter ikke SV dette
                  forslaget i den innstillingen vi debatterer? 

 Hvis jeg mente at Regjeringen ikke hadde grep om den politiske situasjonen og den
                  økonomiske situasjonen, ville jeg vel kanskje stemt for det forslaget. Det er
                  ingen ting i den politikken som Regjeringen driver og måten de driver det på, som
                  skulle tilsi at disse tingene er nødvendig. De er selvfølgelig hele tiden også med
                  i Regjeringens vurderinger. Jeg har tiltro til at i den grad det er nødvendig med
                  ytterligere utgreiinger eller kommisjoner, vil Regjeringen selv sørge for at det
                  blir etablert. 

 Jeg forstår av det forrige svaret fra representanten at han mener det er
                  unødvendig å nedsette et slikt utvalg, og at Regjeringen for egen del har kontroll
                  på det hele. 

Nå har det jo vært ganske mye diskusjoner om samarbeid og om de litt større
                  forlikene om saker under denne finanskrisen. Føler da representanten Lund Bergo
                  seg komfortabel med å stemme imot dette forslaget, eller skulle han heller sett at
                  man kunne fått dette forslaget og denne saken videre, slik at man kanskje kunne
                  sett på forbedringer av det norske rammeverket? Det er jo nettopp rammeverk han
                  snakker om i sitt hovedinnlegg. 

 Som jeg sa i mitt forrige svar, mener jeg at forslaget er unødvendig. Det trengs
                  ikke. Regjeringen har styring, Regjeringen har kontroll, og man trenger ikke å
                  sette i gang ekstraordinære tiltak. Dette er en situasjon som Regjeringen styrer,
                  og jeg har full tiltro til den jobben som blir gjort der. 

Når det gjelder samarbeid og samarbeidsinvitter, har jeg bare lyst til å replisere
                  at det som jeg merker meg med alle invittene, er at det er rene repriser. De
                  invittene som kommer, er repriser fra programmene til de enkelte partier. Det er
                  bare omkamper på politiske saker. Hadde det enda vært en invitt der de åpnet for å
                  være med på Regjeringens premisser, eller nærmet seg våre partier i sine
                  holdninger! Men det eneste vi har hørt som trengs, er f.eks. skattelette og det å
                  fjerne de grepene som vi har gjort for å skape bedre omfordelinger i det norske
                  samfunnet. De skal fjernes. Det er de viktigste samarbeidsinvittene vi har sett så
                  langt. 

 Dette ble jo interessant allikevel. 

Representanten Lund Bergo hevder at Regjeringen har kontroll. Jeg lurer på hvorfor
                  man må komme med alle disse pakkene hele tiden og uvisst på hvilket tidspunkt, og
                  ha pressekonferanse på søndager osv., hvis det er slik at man har kontroll. Det i
                  vårt forslag som representanten Leirstein viste til, er å sette ned et utvalg for
                  å se på om man kan finne en bedre oversikt over markedene og hvilke tiltak som
                  eventuelt må settes i verk. Det skader vel ikke å ha kunnskap. Eller mener
                  representanten Lund Bergo at finansminister Halvorsen og Regjeringen har full
                  kontroll på finanskrisen, i motsetning til alle land i resten av verden? 

 Nei, der må jeg jo gi Tybring-Gjedde rett. Det er ingen som har full oversikt
                  eller full kontroll. Det ser vi hvis vi blar tilbake fem–seks–syv–åtte uker i den
                  norske debatten. Da vil vi se at det er mange som har ment forskjellige ting
                  underveis. Jeg tror det var Sponheim som i sin tale til Venstres landsstyremøte i
                  går uttrykte at det er usikkerhet som preger det vi trodde var sannheter for fire
                  uker siden. Det er nye sannheter hver dag som vi må forholde oss til. 

Slik er det selvfølgelig også for Regjeringen. Det kommer ny kunnskap hele tiden.
                  Men jeg er helt trygg på at Regjeringen har kontroll i den grad det er mulig. De
                  overvåker nøye. Det viser også de grepene Regjeringen tar, og at de ikke er
                  statiske i tilnærmingen til dette, men at de har varslet pakker. Når de sier at
                  det kan bli i januar, er det selvfølgelig fordi de tiltak som allerede er satt i
                  gang, må få tid til å virke. Så skal vi se an situasjonen, hvordan det utvikler
                  seg over nyttår, og så vil Regjeringen, er jeg trygg på, komme med riktige tiltak
                  i slutten av januar. 

 Flere har ikke bedt om ordet til replikk. 

 Kristelig Folkeparti nøyer seg i denne innstillingen med å vise til vårt
                  alternative statsbudsjett når det gjelder bevilgninger innen rammeområde 21
                  Finansadministrasjon m.v. I dette alternativet fant vi bl.a. rom for å styrke både
                  Kredittilsynet og kontrollvirksomheten, som Skatteetaten og Toll- og
                  avgiftsdirektoratet har ansvar for. 

Når det gjelder rammeområde 20 Eksportkreditt, vil jeg spesielt rette
                  oppmerksomheten mot GIEKs u-landsordning. Med litt varierende grad av utålmodighet
                  er tross alt opposisjonspartiene samlet bak ønsket om at også denne garantirammen
                  må økes, slik de øvrige ordningene under GIEK er blitt i løpet av den siste tiden.
                  Dette dreier seg om finansiering av eksport til land med høyere risiko enn hva som
                  aksepteres under den generelle ordningen. Som kjent dreier finanskrisen seg mye om
                  sammenbrudd i risikoviljen hos de institusjoner som lever av å finansiere andre. 

Jeg tar med dette opp de forslag som Kristelig Folkeparti fremmer i innstillingen
                  alene eller sammen med Venstre. 

 Representanten Aud Kvalbein har satt fram de forslag hun refererte til. 

 Finansdepartementets eget budsjettkapittel er interessant nok, men langt viktigere
                  er Finansdepartementets prioriterte arbeidsoppgaver i 2009. Jeg har imidlertid
                  korte merknader til to temaer i Finansdepartementets budsjett. Først til
                  Garanti-Instituttet for Eksportkreditt, GIEK. Manglende tillit i finansmarkedene
                  har krevd en dramatisk økning av GIEK-garantiene, fra 50 milliarder kr til 110
                  milliarder kr i 2009. 

Jeg vil understreke at dette er nødvendig, men risikofylt. Det krever økt
                  årvåkenhet ved behandling av søknadene, slik at skattebetalerne ikke taper penger
                  på garantiene, slik det har vært hittil. 

Tema to gjelder reorganisering av Skatteetaten. Senterpartiet er en varm forsvarer
                  av kommunale skatteoppkrevere, da de er en styrke ut fra sin lokalkunnskap. Vi er
                  derfor glad for at Regjeringa støtter opp om dette i sitt arbeid videre framover. 

Så til Finansdepartementets prioriterte oppgaver. Vi slutter opp om de
                  prioriteringer som der er forelagt, men finanskrisa vil opplagt bli den mest
                  sentrale oppgaven, hvor tidligere sannheter i etablerte finansmiljøer må endres.
                  Konsekvensene og avbøtende tiltak i realøkonomien er det viktigste og blir mest
                  krevende i tida framover. Dette vil vi komme tilbake til seinere, over nyttår. Jeg
                  vil imidlertid nå gå grundig inn på tillitskrisa i finansmarkedene for å invitere
                  til en debatt for å få mest mulig felles virkelighetsforståelse av årsakene til
                  den internasjonale finanskrisa. 

Tillitskrisa i finansmarkedet nødvendiggjør nye, forebyggende reguleringer og
                  tiltak. Det må komme klarere rolledeling og ansvar for aktørene. Årsakene til
                  finanskrisa er flere, men den er resultatet av politiske valg over lengre tid.
                  Årsak og virkning kan være vanskelig å få oversikt over, men krisen er blitt
                  utløst av deregulering i Europa og USA. 

Etter den store depresjonen i forrige århundre, da flere nasjonale banker i USA
                  gikk konkurs, kom Glass-Steagall Act i 1933. Loven skilte mellom
                  investeringsbanker og forretningsbanker, for å sikre at forretningsbanker holdt
                  seg til utlånsvirksomhet. Forretningsbankene skulle tjene penger på måter som
                  tjente fellesskapet ifølge strenge konsesjonsvilkår/forskrifter og overvåket av
                  offentlige tilsyn. I 1999 ble loven avviklet, etter sterkt og langvarig press for
                  at finansnæringa skulle kunne ta større risiko og tjene mer. Daværende president
                  Bill Clinton sa ved avviklinga av Glass-Steagall Act: «We have done right by the
                  American people.» Motstanderne av avviklinga påpekte at det ville medføre større
                  risiko. Investeringsbanksvirksomhet under norske og europeiske forhold har skjedd
                  som en del av et finanskonsern eller integrerte fondsmeglerforetak med flere
                  roller/konsesjoner. Norge innførte finanskonsern allerede i 1988. Like etterpå
                  fikk vi UNI Storebrand-skandalen. Fram til april 2004 kunne de amerikanske
                  investeringsbankene bare låne ut maksimalt tolv ganger egenkapitalen. Da ble
                  grensen opphevet. Parallelt skjedde det en omgåelse av kapitaldekningsreglene ved
                  hjelp av kredittforsikring og verdipapirisering av utlån. I løpet av det siste
                  halve året er de fem største investeringsbankene i USA enten gått over ende, kjøpt
                  opp eller fått lov til å bli forretningsbanker. 

Økonomiprofessor Erik S. Reinert påpekte i Dagbladet 26. november 2007 at
                  «Terra-skandalen egentlig er en grunnleggende systemsvikt – forårsaket av at gamle
                  reguleringer ble opphevet». Han skrev at den amerikanske økonomen Jan Kregel har
                  påvist at nye reguleringsregimer har fratatt bankene 

«mye av deres gamle funksjon som risikovurderere og ledet banker og meglerhus
                     til nå å spesialisere seg på å sette sammen «pakker» av finansinstrumenter og å
                     tjene sine penger på å selge disse, samtidig som de selv verken utfører sin
                     tradisjonelle rolle som vurderer av risiko eller tar risiko selv. Disse
                     risikofylte pakkene er ikke del av aktivasiden i bankenes regnskap etter at de
                     er blitt solgt». 

Slik havnet risikoen hos godtroende kjøpere og samfunnet som helhet. 

DnBNOR og Acta har solgt store mengder strukturerte produkter med «garantert
                  avkastning» til bl.a. privatpersoner og kommuner. Flere av disse produktene har
                  vist seg å være svært dårlige investeringer for kundene, men sikret selger og
                  utsteder store inntekter. Senest 6. juni i år ble også såkalte hedgefond gjort
                  lovlig i Norge under navnet spesialfond. Ser man på adferden hos mange slike fond,
                  er et mer korrekt navn spekulasjonsfond. 

I 1995 startet jeg arbeidet med spørsmålet om soliditeten til det finansielle
                  systemet. Jeg besøkte Det internasjonale pengefondet, IMF, i Washington. Temaet
                  var forslaget om å innføre avgift på internasjonale valutatransaksjoner, såkalt
                  Tobin-tax. Jeg møtte der ansatte i IMFs forskningsavdeling hvor jeg beskrev fri
                  flyt-politikk med bildet om at når man fjerner skottene i en oljetanker, gir det
                  mer ustabilitet. Dette bildet var IMFs forskningsavdeling enig i. Jeg ble fortalt
                  at når de internasjonale reguleringer av kapitalflyt ble tatt vekk, skulle IMF
                  basere seg på overvåking av hvert lands økonomi og tidlig varsling ved
                  faresignaler for slik å unngå store finansielle og økonomiske kriser, altså
                  etablere et slags værvarsel for finansverdenen. I 1997 fikk vi Asia-krisen med
                  dramatiske fall i «tigerstatenes» økonomier, hvor bl.a. Thailands valuta ble
                  dramatisk svekket i løpet av noen dager. Vi i Norge fikk også føle virkningene av
                  store, kortsiktige valutaspekulasjoner da den norske kronen ble svekket høsten
                  1998. Slike valutaspekulasjoner er til stor skade for realøkonomien. Derfor er
                  fortsatt Tobin-tax et enda mer nødvendig tiltak i dag. 

Kredittmeldinga redegjør for tilstanden i norsk og internasjonal økonomi. Under
                  finanskomiteens behandling våren 2007 påpekte alle parti med unntak av Høyre og
                  Fremskrittspartiet at 

«ein av dei største handelspartnarene våre, USA, hadde eit underskot i
                     offentlege finansar på nær 210 mrd. USD i 2006, og ein brutto samla ekstern
                     gjeld på 10 732 mrd. USD, tilsvarande om lag 80 prosent av BNP. Vidare er det
                     eit aukande underskot på driftsbalansen på grunn av ein negativ
                     handelsbalanse(…) Desse tilhøva kan utgjere ein ustabilitet som fleirtalet
                     meiner bør vere ein del av risikobiletet som Noreg må ta stilling til». 

Dagens krise i det finansielle systemet viser at Stortingets merknad var forut for
                  sin tid. Den ble imidlertid ikke tatt på alvor blant dem som representerte det
                  rådende syn. 

Senterpartiet vil arbeide for bedre rolledeling og habilitet i finansmarkedene. Vi
                  mener folkevalgte skal legge til rette for tiltak som virker foregripende på slike
                  hendelser. Derfor har jeg tatt til orde for å opprette en finansmarkedskommisjon
                  fra uavhengige fagmiljøer, med formål å undersøke hvorfor det gikk så galt, hvem
                  som har ansvaret, og hvilke forebyggende tiltak som må gjøres for å unngå nye
                  systemkriser. Det er interessant og hyggelig å erfare at statsråden følger dette
                  opp gjennom sine uttalelser, noe som flertallet også viderebringer i
                  innstillingen. 

Kredittilsynets rolle er viktig, men det er et reaktivt styrende organ. Som
                  folkevalgt arbeider jeg for klarere rolledeling mellom aktørene i finansmarkedet.
                  For å skape et sunnere finanssystem må finans og realøkonomi gå hand i hand – gap
                  mellom finansielle verdier og realøkonomiske verdier er bobler og derfor farlige. 

Etikken må gjenreises. Forslagene til Endre Røsjø og Ingjald Ørbeck Sørheim i
                  Aftenposten 2. oktober d.å. er da en god start. De ønsker bl.a. at overdragelse av
                  folks gjeld fra den banken som har utstedt lån, må forbys, fordi dette bryter med
                  tilliten mellom långiver og låntaker. Videre skal forsikringsselskapene bare kunne
                  forsikre liv og eiendom, ikke finansiell risiko. Innskuddsbankene skal bare drive
                  med utlån, ikke spekulasjon i finansinstrumenter og valuta for bankenes regning.
                  Det må være separate eierstrukturer mellom bank og forsikring. 

Historieskrivinga vil karakterisere finanskrisa med ordene: Eksperimenter som
                  måtte gi ustabilitet og store fluktuasjoner fordi de var drevet av stor grådighet.
                  Ansvaret hos de utførende ble pulverisert. Lederskapet hadde sluttpakker som kunne
                  stimulere utgangsstrategier. 

Dagens tillitskrise er for viktig til at gamle skillelinjer i partipolitikken og
                  finansnæringens særinteresser skal gå foran forebyggende tiltak til beste for
                  innbyggere, bedrifter og kommuner. 

 Det blir replikkordskifte. 

 Jeg takker for representantens invitasjon til debatt om den internasjonale
                  finanskrisen, en debatt han selv har bidratt kraftig til innledningsvis. 

Jeg tror ikke jeg vil være med på å diskutere navngitte finansieringsselskaper i
                  Norge, heller ikke det at det ble tillatt med et visst hedgefond-opplegg i Norge.
                  Det var noe som finanskomiteen var samlet om, og som kom som et forslag fra
                  Regjeringen. Men jeg er enig med representanten i at tidligere sannheter i
                  finansmiljøene nå kommer under press. 

Det jeg ikke skjønner, er hvorfor Senterpartiets representant ikke ønsker å
                  medvirke til at regjeringspartiene stemmer for forslag nr. 5, hvor
                  opposisjonspartiene nettopp ønsker å sette ned et faglig basert – og jeg
                  understreker faglig – utvalg som skal gjennomgå finanskrisen på den norske banen,
                  for å se hva vi kan gjøre for å forbedre dette. Det må da vel være i
                  representanten Lundteigens ånd? 

 Jeg takker for ønsket om å gå inn i diskusjonen. Som jeg sa, er det ikke bare slik
                  at tidligere sannheter settes under press – når vi ser hvordan finanskrisa
                  utvikler seg, er det vel rimelig trygt å kunne si at tidligere sannheter må
                  revideres, og vi må få nye sannheter. Vi kunne ikke ha kommet i denne situasjonen
                  uten at det er bygd på såkalte sannheter som har vist seg ikke å være holdbare
                  over tid. 

Når det gjelder opposisjonens forslag, må jeg si at spesielt partiene Høyre og
                  Fremskrittspartiet har liten troverdighet i denne diskusjonen fordi de har vært
                  pådrivere for en økonomisk politikk som har vært basert på de sannheter som nå
                  viser seg å gå konkurs. Når det er sagt, står det i innstillinga fra flertallet at
                  dette er et tema som en ønsker å gå inn på. Finansministeren har videre åpnet for
                  at det kan bli aktuelt å nedsette en kommisjon der også eksperter deltar. Det er
                  Regjeringas syn, og det vil bli fulgt opp. 

 Flere har ikke bedt om ordet til replikk. 

 Jeg skal ikke ta på meg å tale på vegne av andre i finanskomiteen, men jeg vil for
                  egen del si at jeg ser fram til å få noen juleferiedager så jeg kan få klarnet
                  hodet på mange områder. 

Jeg skal avgrense mitt innlegg til å ta opp det forslag som det er min oppgave å
                  sette fram, og jeg skal begrunne det og andre forslag som Venstre står bak, lite
                  grann. Det er jo slik at denne innstillingen, Budsjett-innst. S. nr. 6, er en
                  slags assortert landhandel hvor det er mange forskjellige ting for å gjøre
                  budsjettbehandlingen komplett. Således inviterer det, som debatten så langt bærer
                  preg av, til å ha meninger om mye som i og for seg kan ha dekning i
                  problemstillinger som er reist i innstillingen. 

Jeg vil først henlede oppmerksomheten på et av de forslag som jeg på vegne av
                  Venstre tar opp i denne innstillingen, som ikke minst er relevant for det arbeidet
                  som Regjeringen skal gjøre framover når det gjelder krisehåndtering. Jeg er nemlig
                  opptatt av – i disse tider hvor alle snakker om krise – at Finansdepartementet
                  ikke bare skal være et krisedepartement, men også et bærekraftdepartement, som det
                  også er, og at en prøver å bidra til at de tiltak en setter inn i krisetider, kan
                  gjøre at vi kommer ut som et grønnere samfunn og et mer bærekraftig samfunn i den
                  andre enden. Derfor har Venstre et ønske om å bidra til at Regjeringen på sitt
                  bord skal ha så mange gode forslag som mulig, som også kan gi tiltak som settes
                  inn i krisen, en grønn innretning. 

Derfor foreslår vi i denne innstillingen å opprette hva vi kaller Klimatek, som er
                  et investeringsselskap hvor staten kan samarbeide med private
                  forskningsinstitusjoner og andre som skal gjøre det mulig for bedrifter som i
                  disse dager trenger å omstille seg fra tradisjonelle produkter til nye produkter
                  som er tilpasset en ny økonomi. Et godt eksempel kan være all den
                  bildelproduksjonen vi har her i landet, bygd på den flotte metallurgiske
                  kunnskaps- og industritradisjonen, som i dag lager bildeler hvor markedene
                  forsvinner, men som åpenbart sitter med kunnskap og produksjonskapasitet og burde
                  kunne omstille seg til andre interessante markeder. Det er ganske typisk at når
                  bilmarkedene til de grader stuper, ikke minst i land som Tyskland, ser vi hvordan
                  hele fornybarsektoren og etterspørselen etter fornybarsektorens produkter øker
                  veldig. Det å bruke en krise til å koble en eksportindustri som sliter, opp mot
                  norske forskningsinstitusjoner og investeringsmiljøer for å få tak i nye
                  produktområder som vil vokse, mener jeg må være en gnistrende god måte å gå løs på
                  krisehåndtering på. Det kan også gi oss et mer bærekraftig samfunn i neste omgang.
                  Det er slik at olje- og gassindustrien vår har vært og er viktig. Ikke minst er
                  hele leverandørsiden til olje- og gassindustrien viktig. Vi burde kunne klare å ha
                  oppmerksomheten og fokuset rettet mot hvordan vi kan bygge en enda større og
                  viktigere leverandørindustri for hele fornybarsektoren. Derfor fremmer Venstre et
                  slikt forslag i dag. 

Så er det også slik at uansett krise og usikkerhet er det én ting som alltid står
                  seg, og det er å bruke ressurser og innsats på å skaffe landet ny kunnskap gjennom
                  forskningsinnsats. Ikke minst gjelder det miljørettet forskning og forskning som
                  går på ny teknologi og næringsrettet forskning. Derfor foreslår Venstre i denne
                  innstillingen å styrke Forskningsfondet med 28 milliarder kr utover Regjeringens
                  forslag. Fondet ville med en slik endring ha utgjort 100 milliarder kr, og
                  økningen på 28 milliarder kr ville ha gitt en rentesats på 5 pst. og medført en
                  ekstra avkastning til forskningsformål på om lag 1,4 milliarder kr i 2010 utover
                  Regjeringens forslag. Det ville være et kraftfullt bidrag til hvordan vi må
                  innrette samfunnet for å komme ut av krisen sterkere enn det vi er i dag. 

Videre foreslår Venstre å øke kapitalen i grunnfond for fornybar energi og
                  energieffektivisering med 10 milliarder kr og Kulturminnefondet med 200 mill. kr
                  utover Regjeringens forslag. 

Til slutt har jeg lyst til å henlede oppmerksomheten på forslag nr. 5, fra en
                  samlet opposisjon. Jeg forstår at talere fra regjeringssiden har sett seg blinde
                  på hvem som er med på forslaget, og mener at man egentlig ikke mener så fornuftige
                  ting som står i forslaget. Erfaringen er at ofte er det slik at den nødvendige
                  reguleringen av markedsøkonomien, som alle mener at vi må ha, lett kan komme i
                  bakkant av den kreative utviklingen som næringen og ikke minst finansnæringen har
                  vist. Det har vi sett på alle disse tilleggsproduktene som finansnæringen har
                  tilbudt de siste årene. Det er åpenbart at vi ligger i bakkant av å regulere
                  dette. Heldigvis gjelder dette mye mindre i Norge enn i andre land, som har bygd
                  opp en svær banksektor utenfor den regulerte banksektor. Like fullt er det slik at
                  skal finansnæringen og markedsøkonomien fungere, er det helt avgjørende at
                  myndighetene er tidlig frampå og ligger i forkant av å forstå alt det nye som
                  leveres, og klarer å lage reguleringsrammer rundt det. Så dette forslaget er ikke
                  noe annet enn et bidrag til å erkjenne at både vi som har hatt regjeringsmakt før,
                  og de som har regjeringsmakt nå, har et behov for å bli enda flinkere til å ligge
                  i forkant og se hvor det er nødvendig å lage rammer, da det kommer stadig nye
                  produkter og muligheter til å la kapitalismen løpe løpsk, for å si det slik. 

Jeg har også registrert i løpet av helgen, etter å ha fått presentert hva LO
                  tenker i forbindelse med sine forslag rundt krisehåndtering, at de også overfor
                  Regjeringen vil legge fram et helt tilsvarende forslag – enten er det gjort i dag
                  eller så vil det bli gjort de nærmeste dagene. Jeg tror ikke det er noen som bør
                  tillegge LO å ha veldig skjeve motiver i en høyreliberalistisk retning når de gjør
                  det, men de erkjenner ganske enkelt at her skjer det ting. Vi lærer så fort at vi
                  har behov for å systematisere den kunnskapen. 

Jeg vil henstille til Regjeringen iallfall ikke å bidra til å få stemt ned et
                  slikt forslag. Det vil fort kunne se litt rart ut i ettertid, tror jeg. 

 Representanten Lars Sponheim har tatt opp det forslaget han refererte til. 

Det blir replikkordskifte. 

 Jeg er glad for at denne debatten utvikler seg slik at det nå blir mulig å
                  diskutere finansnæringen og reguleringen av finansmarkedene med en helt annen
                  basis enn hva som har vært mulig hittil. 

Nå sier Venstres leder at vi har hatt en kreativ finansnæring, underforstått for
                  kreativ. Vi har vært i bakkant av å regulere. Mitt spørsmål gjelder det som er
                  sentralt i forslaget som Venstre er med på: Er det slik at forslaget om å gå
                  gjennom hele finanssektorens reguleringer, både nasjonalt og med et internasjonalt
                  perspektiv, bygger på at Venstres leder erkjenner at det er gjort betydelige feil,
                  og at det har vært manglende og feilaktig regulering av finanssektoren også i
                  Norge? 

 La meg først si at jeg gav ikke uttrykk for at noen næring har vært for kreativ.
                  Det er en nærings oppgave å være kreativ, å lete etter nye muligheter og presse
                  helt på kanten av hva som kanskje er samfunnsmessig forsvarlig, fordi det ligger
                  noen økonomiske muligheter der. Markedsøkonomien vil gå aldeles løpsk og ødelegge
                  seg selv hvis vi ikke sørger for å ha gode myndigheter som hele tiden er på hugget
                  og er opptatt av moderne reguleringer. Jeg mener det er helt åpenbart at næringen
                  skal være kreativ, og så må myndighetene være enda flinkere til å sørge for å lage
                  forsvarlige rammer rundt dette hele tiden. Hele historien de siste årene har vist
                  at vi ikke har klart å ligge frampå nok med å ha de reguleringsregimene som vi
                  trenger. Derfor er det det et knapt mindretall i dag ber om. I det ligger det en
                  erkjennelse av at vi må bli flinkere til å ligge i forkant med å ha moderne
                  reguleringsinstrumenter. 

 Det er avklarende å høre at Venstres leder inviterer finansnæringen til å ligge på
                  kanten av det forsvarlige. Jeg ønsker ikke å moralisere, men vil da henlede
                  oppmerksomheten på at når det er en sentral lovgivers posisjon, er det vel kanskje
                  ikke så rart at det ikke har vært flertall i Stortinget for å sikre at det blir
                  vedtatt forsvarlige rammer som gjør at de som beveger seg på en slik måte, får
                  beskjed fra Stortinget om at en slik atferd ikke er samfunnsgagnlig. 

Vi står nå overfor en gjennomgang og en sikring av våre finansmarkeder framover –
                  på en slik måte at vi kommer ned på landjorda igjen, at det blir en klar
                  rolledeling, og at det blir en klar ansvarsfordeling. Og jeg vil spørre
                  representanten Sponheim om han ikke er enig i at det er behov for en grundig
                  gjennomgang på den basis. 

 For det første: Da jeg brukte ordene «på kanten av det forsvarlige», ville det med
                  et annet ord kunne bety «risiko». Det er finansnæringenes oppgave å ta risiko. Og
                  på områder hvor det kan gå ut over andre enn dem som er eiere og tar risikoen, er
                  det viktig at myndighetene regulerer og sikrer borgere for øvrig. For det er det
                  det handler om, at det så til de grader går ut over andre hvis finansnæringen
                  skulle komme til å gå over kanten av det forsvarlige. 

Den erkjennelsen som ligger i dette, er at jeg nok tror at vi, som de fleste land
                  – kanskje bedre enn de fleste land – kunne ha vært enda mer i forkant med å ha
                  moderne reguleringsregimer. Og det gjelder helt tilbake til den regjeringen hvor
                  Senterpartiet hadde finansministeren og representanten Lundteigen sprang rundt i
                  regjeringskontorene. Da kom ikke disse forslagene, som jeg kunne se, men en kunne,
                  sett i ettertid, ha vært enda tidligere ute med å ha rammer rundt mange av de nye
                  produktene som da vokste fram. 

Når det gjelder spørsmålet om behovet for å ha en gjennomgang, er svaret ja.
                  Derfor er det fremmet et forslag som Senterpartiet så langt ikke har valgt å
                  støtte, som handler om å ha en full gjennomgang av om vi trenger å modernisere
                  noen av reguleringsregimene våre. 

 Venstre – sammen med Høyre og Kristelig Folkeparti – skriver i sine merknader i
                  innstillingen at Regjeringens «mål om å overoppfylle Kyoto-avtalen med 10 pst.
                  innen 2012, synes svært lite realistiske». 

I rapporteringen til FNs klimakommisjon i desember 2005 ble det anslått at
                  gjennomførte tiltak hadde ført til en reduksjon på 11 millioner tonn
                  CO

2

-ekvivalenter. Gjennom deltakelse i EUs kvotehandelssystem må norske
                  bedrifter redusere ytterligere 7 millioner tonn CO

2

-ekvivalenter
                  gjennom intern reduksjon eller gjennom import av kvoter. I sum betyr det at Norge
                  er omtrent i balanse når det gjelder å oppfylle Kyoto-avtalen. Statens kvotekjøp
                  svarer til en overoppfyllelse av Kyoto-avtalen med 6–7 millioner tonn, som
                  tilsvarer 10 pst. overoppfyllelse. I tillegg til dette kommer altså effekten av
                  skogforvaltningen, som er begrenset til 1,5 millioner tonn. 

Mener representanten Sponheim at det fortsatt er lite realistisk, eller er
                  forvirringen mindre? 

Sigvald Oppebøen Hansen hadde her teke over
                  presidentplassen. 

 Nå begynner jeg snart å få like mollstemt røst som replikanten her. 

La meg starte med å si at vi har hatt – og det kunne være grunnlag for å være så
                  mollstemt – en rekordhøy økning i utslipp av CO

2

 i Norge det siste
                  året. Det har fått mye oppmerksomhet i mediene i det siste. Og vi skal altså om
                  tre dager behandle nysalderingen, hvor Regjeringen i inneværende år ikke har kjøpt
                  noen kvoter i andre land, fordi det ikke har vært fornuftige prosjekter å
                  investere i. Derfor trekkes det vekk atskillige hundre millioner kroner. 

Det er helt åpenbart at her er en i bakkant, fordi instrumentene ikke er på plass.
                  Det er bare å lese Regjeringens egen nysaldering for å se det. Derfor har vi –
                  også Regjeringen – en jobb å gjøre for å nå de viktige mål som Regjeringen
                  åpenbart ønsker, men der det er et stykke igjen før man lykkes. 

 Bare i tilknytning til det: Det var jo slik at Stortinget i forbindelse med
                  revidert budsjett i 2007 la opp til noen retningslinjer for hvordan en skulle
                  kjøpe kvoter. Det kan man gjøre gjennom enkeltprosjekter, eller man kan gjøre det
                  gjennom børsen. Stortingsflertallet og Regjeringen har valgt å gjøre det gjennom
                  enkelttiltak, for å prøve å være med og skape et marked når det gjelder dette med
                  kvotehandel. Men Regjeringen og Stortinget kan f.eks. velge å kjøpe disse kvotene
                  på børsen. Det er jo det å være med og påvirke til minst mulig utslipp som har
                  vært Regjeringens begrunnelse. Derfor er det også viktig å bevilge penger til
                  dette. 

Jeg skjønner godt at representanten Sponheim hadde behov for å bruke pengene til
                     CO

2

-kvoter til andre formål, men han må allikevel være fornøyd med
                  at vi har en ambisiøs regjering, som vil mer enn det representanten vil. 

 Jeg forstod ikke helt den replikken. 

Det er helt korrekt at vi hadde en grundig debatt om dette i forbindelse med
                  revidert, der Venstre bl.a. sa at vi trodde det var urealistisk å finne fram til
                  disse tiltakene for klimagassreduksjoner, og ikke så noen grunn til å budsjettere
                  med store penger til det formålet. 

Nå kommer Regjeringen med fasiten i forbindelse med nysalderingen. Og da sier
                  Regjeringen akkurat det samme som Venstre sa for et halvt år siden, og som jeg ble
                  kritisert av representanten Klungland for for et halvt år siden. Så her er det
                  veldokumentert at Venstre hadde rett – og Regjeringen kommer etter og er blitt
                  enig. Derfor hadde det vært så mye viktigere om vi hadde kastet alle disse
                  ressursene, pengene og innsatsen, inn i arbeidet for å ta reduksjoner hjemme. Der
                  har vi kontroll på tiltakene, vi vet når de kan komme. Så får vi ta tak i de
                  fornuftige prosjektene ute når vi er sikre på at det gir de reduksjoner vi
                  trenger. 

 Fleire har ikkje bedt om ordet til replikk. 

Ved ein inkurie har ikkje presidenten opplyst om at den reglementsmessige tida for
                  kveldsmøtet var omme for ein god del minutt sidan. Men presidenten nemner det no
                  og foreslår at møtet held fram til dagens kart er ferdigbehandla. – Det er
                  vedteke. 

 Debatten om denne budsjettinnstillingen blir alltid litt springende. Jeg har ikke
                  tenkt å gå gjennom alle de temaene som man kunne ta opp, men bare det ene som har
                  vært en liten gjenganger i debatten, nemlig hvordan man skal følge opp videre ut
                  fra den lærdommen om finanskrisen vi har så langt, og hvilke grep en skal ta
                  ytterligere framover. Det er helt opplagt et behov for å gå igjennom det lovverk
                  og det regelverk som vi har. Selv om både lovverket og tilsynet er godt og tydelig
                  i internasjonal sammenheng, er det likevel slik at det kan tenkes at det er noen
                  svakheter der som en raskt bør komme tilbake til Stortinget med, og det har vi
                  mange anledninger til å gjøre. 

Så er det de litt mer langsiktige utfordringene som kommer i kjølvannet av
                  finanskrisen. Der er det flere i den offentlige debatten som har tatt til orde for
                  at man bør nedsette ulike former for kommisjoner, offentlige utvalg bestående av
                  fagfolk, eller litt mer bredt sammensatte utvalg. Det er innspill som jeg tar med
                  meg videre, fordi jeg også mener det er nødvendig å analysere grundig de
                  langsiktige utfordringene som finanskrisen gir oss – økonomisk, men også politisk
                  – og at dette er det interessant for Stortinget ved en senere anledning å komme
                  tilbake til. Men vi må bare passe på at en utformer mandatene på en slik måte at
                  de tingene som raskt bør fremmes for Stortinget, ikke hindres av at en nedsetter
                  en form for kommisjon eller utvalg her. 

Så bare noen korte kommentarer: Jeg må si jeg er veldig forundret over at
                  Fremskrittspartiet gjentar sitt forslag om å kutte i Kredittilsynet, når alle
                  forstår at et oppegående kredittilsyn, som nå har muligheten til nøye å overvåke
                  kredittmarkedet, er helt avgjørende for hvordan vi skal håndtere en krevende
                  situasjon også med hensyn til norske institusjoner. Det ville helt opplagt bety
                  mindre kontroll, mindre tilsyn. Det er helt uforsvarlig i dagens situasjon. 

 Det blir replikkordskifte. 

 Jeg må minne statsråden på at Fremskrittspartiet ikke kutter i Kredittilsynet. Vi
                  øker Kredittilsynets rammer med 12 pst. Regjeringen øker Kredittilsynets rammer
                  med 17 pst. Vårt budsjettforslag er altså 12 pst. høyere enn fjorårets.
                  Regjeringen øker med 17 pst. Hvis det er et være eller ikke være for
                  Kredittilsynet og deres oppgaver, har vi et veldig stort problem i offentlig
                  sektor. 

Mitt spørsmål til statsråden er: Mener statsråden at det ikke finnes én eneste
                  krone det er mulig å kutte i offentlig administrasjon, i finansadministrasjonen, i
                  Norge? Mener man at man har funnet absolutt alle mulige kuttmuligheter, når man
                  vet at de pengene man bruker, faktisk ikke tilhører Kristin Halvorsen eller
                  staten, de tilhører det norske folk, det er skattepenger – og det er viktig at man
                  bruker de pengene på den best mulige og den mest dynamiske og hensiktsmessige
                  måten for samfunnet? Mener statsråden at det ikke finnes én krone man kan kutte på
                  et eneste tilsyn eller en eneste finansinstitusjon i det offentlige Norge? 

 Jo, det finnes sikkert en krone som kan kuttes både her og der, men 

ikke

 å styrke Kredittilsynet i en situasjon med en
                  internasjonal finanskrise som også har virkning for Norge, mener jeg er
                  uforsvarlig. 

 Vi gjør det. 

 Men ikke i det omfanget som er nødvendig for at Kredittilsynet skal være
                  oppegående og gjennomføre de kontrollene og det tilsynet som er meget krevende i
                  dagens situasjon. Det er helt opplagt at det er den nitide kontrollvirksomheten
                  som vil lide dersom Fremskrittspartiets budsjett skulle gjennomføres. Det gjør det
                  heldigvis ikke. 

 Fremskrittspartiet fremmer sammen med de øvrige opposisjonspartiene fire konkrete
                  tiltak for å hjelpe det private næringsliv og private bedrifter med
                  rapporteringsrutiner til det offentlige. Jeg vet ikke om statsråden har lest
                  forslagene, men det er i hvert fall i henhold til bedriftene og i henhold til NARF
                  mulig å spare bedriftene for 600 mill. kr dersom de får enkle
                  rapporteringsrutiner, altså hendelsesbaserte rapporteringsrutiner. 

Jeg har ikke hørt at noen av opposisjonspartiene her på Stortinget har kommentert
                  disse forslagene. Jeg lurer på om statsråden har lest dem og ønsker å ta dem med
                  seg, så vi eventuelt kan gjøre disse om til oversendelsesforslag, slik at
                  Regjeringen ser at det går an å komme med besparelsesforslag, slik at det norske
                  folk faktisk kan spare noen penger, og at en ikke hvert eneste år får økte
                  utgifter til offentlig administrasjon. 

 Den problemstillingen som Tybring-Gjedde nå tar opp, og som andre har vært inne på
                  tidligere i debatten, er viktig. Næringsministeren har nylig lagt fram et opplegg
                  for hvordan vi skal gå igjennom og forenkle systemene rundt private
                  næringsdrivende, for det er helt opplagt muligheter for å gjøre noe på den
                  fronten. 

Det jeg imidlertid vil advare mot, er at man går inn på de kontrollsystemene som
                  er avgjørende for å sikre f.eks. soliditeten, lovligheten med hensyn til
                  skatteoppgjør osv. Og det er alltid en avveining mellom hvor mye rapportering en
                  skal ha i forhold til hvor effektivt det skal være å drive næringsvirksomhet, og
                  det som er samfunnets behov for kontroll, for å sikre at en har ryddige forhold
                  innenfor næringsvirksomhet. 

 Fleire har ikkje bedt om ordet til replikk. 

 (leiar i komiteen): Eg vil gjerne kome tilbake til eit tema som representanten
                  Sponheim avslutta sitt innlegg med: å omtale og for så vidt argumentere for
                  forslag nr. 5 i innstillinga. Det er sett fram av representantane for
                  opposisjonspartia, og hensikta med forslaget er å be Regjeringa setje ned eit
                  fagleg basert utval som med bakgrunn i finanskrisa får i oppgåve å gå igjennom
                  regulering av den norske finans- og kredittmarknaden. 

Eg skjønar godt behovet for eit slikt forslag, og eg vil vise til at på side 8 i
                  innstillinga er det faktisk frå fleirtalet i komiteen gitt eit tilsvar – om ein
                  vil – til den saka, der vi frå fleirtalet si side viser til at finansministeren
                  allereie har uttalt at det i Finansdepartementet er sett i gang eit arbeid for å
                  gå igjennom lovverket for finansnæringa, og at det i samband med det kan vere
                  aktuelt å setje ned ein kommisjon. Det skulle for så vidt vere ein veldig konkret
                  respons på det ønsket som opposisjonspartia her har ytra. Eg viser for øvrig til
                  den klargjeringa som finansministeren nettopp har gitt i sitt innlegg i debatten,
                  og eg vil på dette grunnlaget oppmode om at forslag nr. 5, frå opposisjonspartia,
                  blir gjort om til eit oversendingsforslag. 

 Dei talarane som heretter får ordet, har ei taletid på inntil 3 minutt. 

 Jeg takker for den innsatsen både finansministeren og komiteens leder har gjort
                  for å samle troppene på egen side når det gjelder forslag nr. 5 fra opposisjonen.
                  Det beste er at man kan samle både opposisjonen og regjeringspartiene. Derfor vil
                  jeg på vegne av forslagsstillerne si at vi går inn for at dette oversendes til
                  Regjeringen. Jeg har lyst til å legge til at vi legger til grunn – det gjelder
                  ikke utformingen av detaljene i mandatet – at det vil være en dialog med
                  opposisjonen om dette. 

 Representanten Svein Flåtten har da omgjort det forslaget han refererte til, til
                  oversendingsforslag, og teksten blir endra i tråd med det. 

Fleire har ikkje bedt om ordet til sak nr. 11. 

(Votering, sjå side 1563) 





                    

 Under debatten er det satt fram 15 forslag. Det er 

forslagene nr. 1–5, fra Christian Tybring-Gjedde på vegne av
                           Fremskrittspartiet, Høyre, Kristelig Folkeparti og Venstre 

forslag nr. 6, fra Christian Tybring-Gjedde på vegne av
                           Fremskrittspartiet, Kristelig Folkeparti og Venstre 

forslag nr. 7, fra Christian Tybring-Gjedde på vegne av
                           Fremskrittspartiet og Kristelig Folkeparti 

forslag nr. 8, fra Christian Tybring-Gjedde på vegne av
                           Fremskrittspartiet og Venstre 

forslagene nr. 9 og 10, fra Christian Tybring-Gjedde på vegne av
                           Fremskrittspartiet 

forslag nr. 11, fra Svein Flåtten på vegne av Høyre og Venstre 

forslag nr. 12, fra Svein Flåtten på vegne av Høyre 

forslag nr. 13, fra Aud Kvalbein på vegne av Kristelig Folkeparti og
                           Venstre 

forslag nr. 14, fra Aud Kvalbein på vegne av Kristelig Folkeparti 

forslag nr. 15, fra Lars Sponheim på vegne av Venstre 

Forslag nr. 5, fra Fremskrittspartiet, Høyre, Kristelig Folkeparti og Venstre,
                     er omgjort til et oversendelsesforslag. Forslaget lyder i endret form: 

«Det henstilles til Regjeringen å sette ned et faglig basert utvalg, som med
                        bakgrunn i finanskrisen får i oppgave å gjennomgå reguleringen av det norske
                        finans- og kredittmarkedet. Formålet er å sikre at reguleringen er tilpasset
                        utfordringene i en globalisert økonomi og at reguleringsregimet bidrar til å
                        sikre velfungerende markeder nasjonalt. Utvalget skal også vurdere om
                        Kredittilsynets oppgaver og ressurser er tilpasset utfordringene.» 

Presidenten foreslår at forslaget oversendes Regjeringen uten
                     realitetsvotering. – Det anses vedtatt. 

 Det voteres så over forslag nr. 15, fra Venstre. Forslaget lyder: 

«På statsbudsjettet for 2009 bevilges under: 

Kap.

Post

Formål

Kroner

2425

(Nytt) Klimatek

91

Investeringskapital

500 000 000

5312

Den norske stats husbank

90

Avdrag

-59 000 000

5999

Statslånemidler

90

Lån

108 896 341 000»

Votering:

Forslaget fra Venstre ble med 97 mot 6 stemmer ikke bifalt.

(Voteringsutskrift kl. 23.47.44)

 Det voteres over forslag nr. 14, fra Kristelig Folkeparti. Forslaget lyder:
                     

«På statsbudsjettet for 2009 bevilges under: 

Kap.

Post

Formål

Kroner

286

Forskningsfond

95

Fondskapital – Fondet for forskning og
                                 nyskaping

31 000 000 000

5999

Statslånemidler

90

Lån

105 337 341 000»

Votering:

Forslaget fra Kristelig Folkeparti ble med 95 mot 8 stemmer ikke bifalt.

(Voteringsutskrift kl. 23.47.59)

 Det voteres over forslag nr. 13, fra Kristelig Folkeparti og Venstre.
                        Forslaget lyder: 

«På statsbudsjettet for 2009 bevilges under: 

Kap.

Post

Formål

Kroner

1432

Norsk kulturminnefond

90

Fondskapital

400 000 000»

Votering:

Forslaget fra Kristelig Folkeparti og Venstre ble med 90 mot 13 stemmer
                     ikke bifalt.

(Voteringsutskrift kl. 23.48.15)

 Det voteres så over forslag nr. 12, fra Høyre. Forslaget lyder: 

«På statsbudsjettet for 2009 bevilges under: 

Kap.

Post

Formål

Kroner

286

Forskningsfond

95

Fondskapital - Fondet for forskning og
                                 nyskaping

22 000 000 000

97

Fondet for vitenskapelig utstyr

10 000 000 000

1333

(Nytt) Infrastrukturfond

95

Fondskapital

40 000 000 000

1432

Norsk kulturminnefond

90

Fondskapital

300 000 000

5999

Statslånemidler

90

Lån

130 237 341 000»

Votering:

Forslaget fra Høyre ble med 90 mot 13 stemmer ikke bifalt.

(Voteringsutskrift kl. 23.48.30)

 Det voteres over forslag nr. 11, fra Høyre og Venstre. Forslaget lyder: 

«Stortinget ber Regjeringen komme tilbake i forbindelse med Revidert
                        nasjonalbudsjett for 2009 med forslag om å øke rammen for GIEKs
                        u-landsordning med 3 mrd. kroner.» 

Votering:

Forslaget fra Høyre og Venstre ble med 84 mot 19 stemmer ikke bifalt.

(Voteringsutskrift kl. 23.48.46)

 Det voteres så over forslagene nr. 9 og 10, fra Fremskrittspartiet. 

Forslag nr. 9 lyder: 

«På statsbudsjettet for 2009 bevilges under: 

Kap.

Post

Formål

Kroner

967

Investeringsselskap

90

Argentum fondsinvesteringer

5 000 000 000

1325

(Nytt) Infrastrukturfond

95

Egenkapitalinnskudd infrastrukturfond

60 000 000 000

1830

Forskning

95

Forskningsfond

10 000 000 000

3670

Nasjonale minoriteter

90

(NY) Avvikling av Romanifolkets Fond

88 000 000

3680

Sametinget

90

(NY) Avvikling av samefolkets fond

80 000 000

5999

Statslånemidler

90

Lån

173 374 341 000»

Forslag nr. 10 lyder: 

«Stortinget ber Regjeringen avvikle særskilte låneordninger for
                        statsansatte, som subsidieres av skattebetalerne, så snart det er mulig.»
                     

Votering:

Forslagene fra Fremskrittspartiet ble med 80 mot 23 stemmer ikke bifalt.

(Voteringsutskrift kl. 23.49.02)

 Det voteres over forslag nr. 8, fra Fremskrittspartiet og Venstre. Forslaget
                        lyder: 

«På statsbudsjettet for 2009 bevilges under: 

Kap.

Post

Formål

Kroner

286

Forskningsfond

95

Fondskapital - Fondet for forskning og
                                 nyskaping

34 000 000 000»

Votering:

Forslaget fra Fremskrittspartiet og Venstre ble med 74 mot 29 stemmer
                     ikke bifalt.

(Voteringsutskrift kl. 23.49.21)

 Det voteres så over forslag nr. 7, fra Fremskrittspartiet og Kristelig
                        Folkeparti. Forslaget lyder: 

«Stortinget ber Regjeringen komme tilbake så snart som mulig, og senest i
                        forbindelse med den varslede krisepakken i januar/februar 2009, med forslag
                        om å øke rammen for GIEKs u-landsordning med 3 mrd. kroner.» 

Votering:

Forslaget fra Fremskrittspartiet og Kristelig Folkeparti ble med 74 mot
                     29 stemmer ikke bifalt.

(Voteringsutskrift kl. 23.49.40)

 Det voteres så over forslag nr. 6, fra Fremskrittspartiet, Kristelig
                        Folkeparti og Venstre. Forslaget lyder: 

«På statsbudsjettet for 2009 bevilges under: 

Kap.

Post

Formål

Kroner

1825

Omlegging av energibruk og
                                 energiproduksjon

95

Kapitalinnskudd

20 000 000 000»

Votering:

Forslaget fra Fremskrittspartiet, Kristelig Folkeparti og Venstre ble med
                     67 mot 36 stemmer ikke bifalt.

(Voteringsutskrift kl. 23.49.57)

 Det voteres så over forslagene nr. 1–4, fra Fremskrittspartiet, Høyre,
                     Kristelig Folkeparti og Venstre. 

Forslag nr. 1 lyder: 

«Stortinget ber Regjeringen legge frem en vurdering for Stortinget av
                        hendelsesbetinget innrapportering på lønnsområdet for skattetrekk,
                        påleggstrekk og arbeidsgiveravgift, og hvorvidt dette innebærer forenklinger
                        for næringslivet.» 

Forslag nr. 2 lyder: 

«Stortinget ber Regjeringen legge frem en vurdering for Stortinget av
                        forenkling i regelverket vedrørende hendelsesbetinget rapportering for
                        aksjonærregisteroppgaven.» 

Forslag nr. 3 lyder: 

«Stortinget ber Regjeringen legge frem en vurdering for Stortinget av
                        forenkling i regelverket som kan lette næringslivets byrder ved
                        tollrapportering.» 

Forslag nr. 4 lyder: 

«Stortinget ber Regjeringen legge frem en vurdering for Stortinget av
                        forenkling i regelverket for statistikkrapporteringen, slik at
                        rapporteringskravene for statistikkformål bedre tilpasses næringslivets
                        rutiner.» 

Votering:

Forslagene fra Fremskrittspartiet, Høyre, Kristelig Folkeparti og Venstre
                     ble med 54 mot 49 stemmer ikke bifalt.

(Voteringsutskrift kl. 23.50.21)

Komiteen hadde innstilt: 

A. Rammeområde 20

(Eksportkreditt)

I 

På statsbudsjettet for 2009 bevilges under: 

Kap.

Post

Formål

Kroner

Kroner

Utgifter

2460

Garanti-instituttet for eksportkreditt

24

Driftsresultat:

1 Driftsinntekter, refusjon av
                              driftsutgifter fra risikoavsetningsfond

-52 500 000

2 Driftsutgifter, overslagsbevilgning

52 500 000

0

Totale utgifter

0 

Inntekter

5460

Garanti-instituttet for eksportkreditt

71

Tilbakeføring fra Gammel alminnelig
                              ordning

 574 800 000

72

Tilbakeføring fra Gammel særordning for
                              utviklingsland

 16 800 000

Totale inntekter

591 600 000

II 

Garantifullmakter

Stortinget samtykker i at Nærings- og handelsdepartementet i 2009 kan gi: 

1. Garanti-instituttet for eksportkreditt fullmakt til å gi tilsagn om nye
                        garantier innenfor en ramme for nye garantier og gammelt ansvar på 60 000
                        mill. kroner ved eksport til og investeringer i utlandet innenfor
                        Alminnelige garantiordning og inkludert Gammel alminnelig ordning.
                        Garantivirksomheten skal finne sted innenfor de rammer som
                        

Arrangement on Officially Supported Export
                        Credits

 setter. Alminnelig garantiordning skal drives i
                        balanse på lang sikt. Nærings- og handelsdepartementet kan gi utfyllende
                        bestemmelser om gjennomføringen av dette vedtaket. 

2. Garanti-instituttet for eksportkreditt fullmakt til å gi tilsagn om nye
                        garantier innenfor en ramme for nye garantier og gammelt ansvar på 2 100
                        mill. kroner ved eksport til og investeringer i utviklingsland, men likevel
                        slik at rammen ikke overskrider sju ganger det til enhver tid innestående
                        beløp på ordningens grunnfond. Garantivirksomheten skal finne sted innenfor
                        de rammer som 

Arrangement on Officially Supported Export
                        Credits

 setter. Virksomheten skal drives i balanse på lang
                        sikt, gitt bevilgninger til grunnfondet. Nærings- og handelsdepartementet
                        kan i samråd med Utenriksdepartementet gi utfyllende bestemmelser om
                        gjennomføringen av dette vedtaket. 

3. Garanti-instituttet for eksportkreditt fullmakt til å gi tilsagn om nye
                        garantier innenfor en ramme for nye tilsagn og gammelt ansvar på 5 000 mill.
                        kroner ved byggelån innenfor skipsbyggingsindustrien. Ordningen skal drives
                        i balanse på lang sikt. Nærings- og handelsdepartementet kan gi utfyllende
                        bestemmelser om gjennomføringen av dette vedtaket. 

B. Rammeområde 21

(Finansadministrasjon mv.)

I 

På statsbudsjettet for 2009 bevilges under: 

Utgifter

1600

Finansdepartementet

1

Driftsutgifter

275 400 000

21

Spesielle driftsutgifter, 

kan overføres

36 000 000

70

Tilskuddsmidler fra Finansmarkedsfondet

11 800 000

1602

Kredittilsynet

1

Driftsutgifter

247 300 000

1605

Senter for statlig økonomistyring

1

Driftsutgifter

285 000 000

45

Større utstyrsanskaffelser og
                              vedlikehold, 

kan overføres

15 000 000

1608

Tiltak for å styrke statlig økonomi- og
                              prosjektstyring

21

Spesielle driftsutgifter, 

kan overføres

20 700 000

1610

Toll- og avgiftsetaten

1

Driftsutgifter

1 219 200 000

45

Større utstyrsanskaffelser og
                              vedlikehold, 

kan overføres

94 100 000

1618

Skatteetaten

1

Driftsutgifter

4 126 800 000

21

Spesielle driftsutgifter

120 400 000

22

Større IT-prosjekter, 

kan overføres

63 500 000

45

Større utstyrsanskaffelser og
                              vedlikehold, 

kan overføres

50 000 000

1620

Statistisk sentralbyrå

1

Driftsutgifter

467 100 000

21

Spesielle driftsutgifter, 

kan overføres

177 500 000

45

Større utstyrsanskaffelser og
                              vedlikehold, 

kan overføres

11 100 000

1632

Kompensasjon for merverdiavgift

61

Tilskudd til kommuner og fylkeskommuner,
                                 

overslagsbevilgning

13 650 000 000

72

Tilskudd til private og ideelle
                              virksomheter, 

overslagsbevilgning

1 490 000 000

1634

Statens innkrevingssentral

1

Driftsutgifter

249 800 000

1637

EU-opplysning

70

Tilskudd til frivillige organisasjoner

4 500 000

1638

Kjøp av klimakvoter

1

Driftsutgifter, 

kan
                                 overføres

8 000 000

21

Kvotekjøp, generell ordning, 

kan overføres

715 000 000

22

Kvotekjøp, statsansattes flyreiser, 

kan overføres

8 400 000

1650

Statsgjeld, renter mv.

1

Driftsutgifter

30 300 000

89

Renter og provisjon mv. på innenlandsk
                              statsgjeld, 

overslagsbevilgning

20 467 500 000

Totale utgifter

43 844 400 000

Inntekter

4600

Finansdepartementet

2

Diverse refusjoner

500 000

85

Avkastning fra Finansmarkedsfondet

11 800 000

4602

Kredittilsynet

2

Refusjoner

1 800 000

4605

Senter for statlig økonomistyring

1

Økonomitjenester

36 900 000

4610

Toll- og avgiftsetaten

1

Ekspedisjonsgebyr

6 000 000

2

Andre inntekter

2 300 000

3

Refunderte pante- og tinglysingsgebyr

2 000 000

11

Gebyr på kredittdeklarasjoner

260 000 000

4618

Skatteetaten

1

Refunderte utleggs- og tinglysingsgebyr

50 000 000

2

Andre inntekter

29 100 000

5

Gebyr for utleggsforretninger

23 000 000

7

Gebyr for bindende forhåndsuttalelser

2 000 000

4620

Statistisk sentralbyrå

1

Salgsinntekter

300 000

2

Oppdragsinntekter

177 500 000

85

Tvangsmulkt

9 000 000

4634

Statens innkrevingssentral

2

Refusjoner

31 500 000

85

Misligholdte lån i Statens lånekasse for
                              utdanning

190 000 000

86

Bøter, inndragninger

1 210 000 000

87

Trafikantsanksjoner

55 000 000

88

Forsinkelsesgebyr, Regnskapsregisteret

170 000 000

4638

Salg av klimakvoter

1

Salgsinntekter

2 565 000 000

5491

Avskrivning på statens kapital i statens
                              forretningsdrift

30

Avskrivninger

652 562 000

5603

Renter av statens kapital i statens
                              forretningsdrift

80

Renter av statens faste kapital

55 822 000

5605

Renter av statskassens kontantbeholdning
                              og andre fordringer

80

Av statskassens foliokonto i Norges Bank

6 942 800 000

81

Av verdipapirer og bankinnskudd i
                              utenlandsk valuta

1 000 000

82

Av innenlandske verdipapirer

1 685 000 000

83

Av alminnelige fordringer

80 000 000

84

Av driftskreditt til statsbedrifter

582 000 000

Totale inntekter

14 832 884 000

II 

Merinntektsfullmakter

Stortinget samtykker i at Finansdepartementet i 2009 kan: 

1. 

overskride bevilgningen under

mot tilsvarende merinntekter
                           under

kap. 1600 post 1

kap. 4600 post 2

kap. 1605 post 1

kap. 4605 post 1

kap. 1610 post 1

kap. 4610 post 1

kap. 1618 post 1

kap. 4618 post 2

kap. 1634 post 1

kap. 4634 post 2

2. overskride bevilgningen til oppdragsvirksomhet på kap. 1620 Statistisk
                        sentralbyrå, post 21 Spesielle driftsutgifter, med et beløp som tilsvarer
                        alle merinntektene på kap. 4620 Statistisk sentralbyrå, post 2
                        Oppdragsinntekter. Ubrukte merinntekter kan regnes med ved utregning av
                        overførbart beløp på posten. 

III 

Fullmakt til overskridelse

Stortinget samtykker i at Finansdepartementet i 2009 kan overskride bevilgningen
                  på kap. 1638 Kjøp av klimakvoter, post 1 Driftsutgifter, til dekning av honorarer,
                  transaksjonskostnader og utgifter til faglig bistand i forbindelse med salg av
                  klimakvoter. 

IV 

Kjøp av klimagasskvoter

Stortinget samtykker i at Finansdepartementet i 2009 kan inngå avtaler om kjøp av: 

1. klimagasskvoter ved bruk av Kyoto-mekanismene utover gitt bevilgning for
                        inntil 6 300 mill. kroner under kap. 1638 Kjøp av klimakvoter, post 21
                        Kvotekjøp, generell ordning. 

2. klimagasskvoter ved bruk av Kyoto-mekanismene, for statsansattes
                        internasjonale tjenestereiser med fly, for inntil 10,5 mill. kroner utover
                        gitt bevilgning under kap. 1638 Kjøp av klimakvoter, post 22 Kvotekjøp,
                        statsansattes flyreiser. 

V 

Fullmakt til å inngå avtaler om investeringsprosjekter

Stortinget samtykker i at Finansdepartementet i 2009 kan gjennomføre de
                  investeringsprosjektene som er omtalt i St.prp. nr. 1 (2008–2009) under kap. 1610
                  Toll- og avgiftsetaten, post 45 Større utstyrsanskaffelser og vedlikehold, og kap.
                  1618 Skatteetaten, post 22 Større IT-prosjekter, innenfor de kostnadsrammer som
                  der er angitt. 

VI 

Garantifullmakter

Stortinget samtykker i at Finansdepartementet i 2009 kan gi garantier for: 

1. grunnkapitalen til Den nordiske investeringsbank innenfor en totalramme
                        for nye tilsagn og gammelt ansvar som ikke må overstige 715 959 651 euro.
                     

2. lån fra Den nordiske investeringsbank vedrørende ordningen med
                        prosjektinvesteringslån innenfor en totalramme for nye tilsagn og gammelt
                        garantiansvar som ikke må overstige 340 991 000 euro. 

3. miljølån gjennom Den nordiske investeringsbank innenfor en totalramme for
                        nye tilsagn og gammelt garantiansvar som ikke må overstige 63 500 000 euro.
                     

VII 

Fullmakt til fortsatt bobehandling

Stortinget samtykker i at Finansdepartementet for 2009 kan bestemme at det under
                  ordningen med oppfølging av statens krav i konkursbo pådras forpliktelser utover
                  gitte bevilgninger, men slik at totalrammen for nye tilsagn og gammelt ansvar ikke
                  overstiger 17,4 mill. kroner. Utbetalinger dekkes av bevilgningene under kap. 1610
                  Toll- og avgiftsetaten, post 1 Driftsutgifter, og kap. 1618 Skatteetaten, post 21
                  Spesielle driftsutgifter. 

VIII 

Fullmakt til å korrigere uoppklarte differanser og
                     feilposteringer i tidligere års statsregnskap

Stortinget samtykker i at Finansdepartementet i 2009 i enkeltsaker kan korrigere
                  uoppklarte differanser i regnskapene og feilposteringer i statsregnskapet som
                  gjelder tidligere års regnskaper, ved postering over konto for forskyvninger i
                  balansen i statsregnskapet i det inneværende års regnskap. Fullmakten gjelder
                  inntil 1 mill. kroner. 

IX 

Utgifts- og inntektsføring av renter

Stortinget samtykker i at Finansdepartementet i statsregnskapet for 2009 uten
                  bevilgningsendringer kan: 

1. utgiftsføre renteutgifter som følger av ordningen med utlån av
                        statspapirer med sikkerhet i eller bytte med obligasjoner med fortrinnsrett,
                        under kap. 1650 Statsgjeld, renter mv., post 89 Renter og provisjon mv. på
                        innenlandsk statsgjeld. 

2. inntektsføre renteinntekter som følge av samme ordning, under kap. 5605
                        Renter av statskassens kontantbeholdning og andre fordringer, ny post 85
                        Renteinntekter fra bytte-avtaler mv. 

X 

Statstilskudd til finansiering av folketrygden

Stortinget samtykker i at statstilskudd til finansiering av folketrygden, jf.
                  folketrygdlovens § 23-10, gis med 59 790 078 000 kroner, hvorav 15 973 700 000
                  kroner gis til dekning av utgifter som fullt ut skal dekkes ved tilskudd fra
                  staten, jf. § 23-10 tredje ledd. 

C. Vedtak utenfor rammeområdene

a.

Statens pensjonsfond - Utland

På statsbudsjettet for 2009 bevilges under: 

Kap.

Post

Formål

Kroner

Kroner

Utgifter

2800

Statens pensjonsfond – Utland

50

Overføring til fondet

394 840 000 000

Totale utgifter

394 840 000 000 

Inntekter

5800

Statens pensjonsfond – Utland

50

Overføring fra fondet

48 650 000 000

Totale inntekter

48 650 000 000

b.

Lånetransaksjoner mv.

I 

På statsbudsjettet for 2009 bevilges under: 

Utgifter

100

Utenriksdepartementet

90

Lån til norske borgere i utlandet som
                              ikke er sjømenn

360 000

161

Næringsutvikling

95

NORFUND - grunnfondskapital ved
                              investeringer i utviklingsland

441 250 000

286

Forskningsfond

95

Fondskapital - Fondet for forskning og
                              nyskaping

6 000 000 000

96

Fondskapital - Regionale forskningsfond

6 000 000 000

732

Regionale helseforetak

91

Opptrekksrenter for lån tom. 2007, 

overslagsbevilgning

90 000 000

1432

Norsk kulturminnefond

90

Fondskapital

200 000 000

1544

Boliglånsordningen i Statens
                              Pensjonskasse

90

Lån, 

overslagsbevilgning

3 400 000 000

1651

Statsgjeld, avdrag og innløsning

98

Avdrag på innenlandsk statsgjeld, 

overslagsbevilgning

44 951 000 000

1825

Omlegging av energibruk og
                              energiproduksjon

95

Kapitalinnskudd

10 000 000 000

2410

Statens lånekasse for utdanning

90

Lån til Statens lånekasse for utdanning,
                                 

overslagsbevilgning

19 851 084 000

2412

Den norske stats husbank

90

Lån til Husbanken, 

overslagsbevilgning

10 298 000 000

2421

Innovasjon Norge

90

Lån fra statskassen til utlånsvirksomhet,
                                 

overslagsbevilging

25 800 000 000

2426

SIVA SF

90

Lån, 

overslagsbevilgning

245 000 000

Totale utgifter

127 276 694 000

Inntekter

3100

Utenriksdepartementet

90

Tilbakebetaling av nødlån fra utlandet

318 000

3685

Finnmarkseiendommen

90

Etableringslån

5 000 000

3732

Regionale helseforetak

90

Avdrag på investeringslån tom. 2007

615 000 000

3950

Forvaltning av statlig eierskap

96

Salg av aksjer

10 000 000

4312

Oslo Lufthavn AS

90

Avdrag på lån

388 800 000

4322

Svinesundsforbindelsen AS

90

Avdrag på lån

25 000 000

4720

Felles ledelse og kommandoapparat

90

Lån til boligformål

2 835 000

5310

Statens lånekasse for utdanning

90

Avdrag og renter

10 955 500 000

91

Tap og avskrivninger

447 100 000

93

Omgjøring av studielån til stipend

4 158 700 000

5312

Den norske stats husbank

90

Avdrag

9 186 000 000

5325

Innovasjon Norge

90

Avdrag på utestående fordringer

26 100 000 000

5326

SIVA SF

90

Avdrag på utestående fordringer

245 000 000

5341

Avdrag på utestående fordringer

95

Avdrag på lån til Jugoslavia

100 000

98

Avdrag på egenbeholdning
                              statsobligasjoner

5 000 000 000

5999

Statslånemidler

90

Lån

70 137 341 000

Totale inntekter

127 276 694 000

II 

Fullmakt til overskridelse

Stortinget samtykker i at Utenriksdepartementet i 2009 kan overskride bevilgningen
                  under kap. 100 Utenriksdepartementet, post 90 Lån til norske borgere i utlandet
                  som ikke er sjømenn, ved behov for bistand fra aktuelle transportselskaper ved
                  evakuering av norske borgere i kriserammede land. Fullmakten gjelder i de
                  tilfeller og på de betingelser som gjelder for denne typen bistand. 

III 

Forskudd på rammetilskudd

Stortinget samtykker i at Kommunal- og regionaldepartementet i statsbudsjettet for
                  2009 kan utgiftsføre uten bevilgning: 

1. inntil 250 mill. kroner på kap. 571 Rammetilskudd til kommuner, post 90
                        Forskudd på rammetilskudd som forskudd på rammetilskudd for 2010 til
                        kommuner. 

2. inntil 50 mill. kroner på kap. 572 Rammetilskudd til fylkeskommuner, post
                        90 Forskudd på rammetilskudd som forskudd på rammetilskudd for 2010 til
                        fylkeskommuner. 

IV 

Husbankens låneramme

Stortinget samtykker i at Husbanken i 2009 kan gi tilsagn om lån for 12 mrd.
                  kroner. Lånene vil bli utbetalt i 2009 og senere år. 

V 

Utbetaling under garantiordninger (trekkfullmakter)

Stortinget samtykker i at Nærings- og handelsdepartementet i 2009 kan foreta
                  utbetalinger til Garanti-instituttet for eksportkreditt uten bevilgning i den
                  utstrekning behovet for utbetalinger under byggelånsgarantiordningen overstiger
                  innestående likvide midler tilknyttet ordningen, men slik at saldoen for nytt og
                  gammelt trekk på trekkfullmaktskontoen ikke overstiger 200 mill. kroner.
                  Utbetalinger på trekkfullmakten posteres under kap. 2460 Garanti-instituttet for
                  eksportkreditt, post 91 Utbetaling iflg. trekkfullmakt – byggelånsgarantiordning. 

 De som stemmer for innstillingen, bruker for-knappen og sitter, de som stemmer
                     imot, bruker mot-knappen og reiser seg. 

Voteringstavlene viste at det var avgitt 75 stemmer
                     for og 0 stemmer mot innstillingen. 

(Voteringsutskrift kl. 23.51.07) 

 Komiteens innstilling ble da enstemmig bifalt. 


                    
                    

