 Representanten Jon Jæger Gåsvatn vil fremsette et privat forslag.




 På vegne av representantene Anders Anundsen, Åse M. Schmidt, Per Sandberg, Bård Hoksrud og meg selv vil jeg få fremme et forslag om å sørge for sikker og forsvarlig skolebusstransport.




 Representanten Lars-Henrik Michelsen vil fremsette et privat forslag.




 På vegner av representantane Trine Skei Grande, Anne Margrethe Larsen og meg sjølv vil eg fremje eit forslag om å innføre kjærastevisum for utanlandske statsborgarar med norsk kjærast.




 Forslagene vil bli behandlet på reglementsmessig måte.





                    
                    
                    

 Stortinget mottok mandag meddelelse fra Statsministerens
kontor om at følgende statsråder vil møte
til muntlig spørretime:

statsråd Helen Bjørnøy

statsråd Trond Giske

statsråd Terje Riis-Johansen

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi starter da med første
hovedspørsmål, fra representanten Ketil Solvik-Olsen.

  Jeg har et spørsmål til
miljøvernministeren.

Det går mot kraftkrise i Midt-Norge
i løpet av få år. Regjeringen har foreløpig ikke
satt inn noen konkrete tiltak for å hindre
denne situasjonen i å oppstå. Den vil
derimot tillate et eget prisområde i bl.a. Møre
og Romsdal og Trøndelagsfylkene, som gjør at strømprisen
kan bli mangedoblet for både kraftkundene og industrien.

Fremskrittspartiet har flere ganger foreslått økt
kraftutbygging for å unngå denne
kraftkrisen. Gasskraftverk viser seg nå å være
det eneste alternativet som kan bygges raskt nok til en akseptabel
kostnad, og som vil gi tilstrekkelig volum med ny kraft. I dagens
situasjon burde derfor Regjeringen ønske å framskynde
byggingen av gasskraftverk. Dessverre medfører
Regjeringens politikk at slike prosjekt utsettes, da det settes
strenge, særnorske rammevilkår
for CO

2

-håndtering. Regjeringserklæringen
er med andre ord et veikart for kraftkrise.

Næringslivet og husholdningene blir
naturlig nok stadig mer bekymret. Strømregningen vil gå i
taket, og arbeidsplasser kan forsvinne, frykter mange næringslivsledere.
Nå anbefaler derfor Statnett at det leies inn mobile gasskraftverk
uten CO

2

-rensing som et tiltak for å hindre kraftkrise.
Disse mobile gasskraftverkene forurenser riktignok like
mye som et kullkraftverk. De bruker dobbelt så mye gass
som et vanlig gasskraftverk, og de gir derfor en mye høyere
strømpris enn fra et vanlig gasskraftverk. Men i valget mellom
mobile gasskraftverk og en strømkrise, ønsker
de fleste mobile gasskraftverk.

Derfor dreier spørsmålet
til miljøvernministeren seg om hvordan Regjeringen stiller
seg til mobile gasskraftverk. Vil Regjeringen tillate bruk av mobile
gasskraftverk uten CO

2

-rensing, slik at vi unngår
strømmangel i en hel region i landet?

 Jeg har lyst til å begynne med å beskrive
to erkjennelser.

Den ene erkjennelsen er at klimaproblemet er
et av de største og viktigste
og også vanskeligste miljøproblem verden
står overfor. Vi har altså en situasjon
hvor de dramatiske klimaendringene gjør at menneskers livsvilkår
og livsmuligheter reduseres kraftig. Det er viktig som bakgrunn
for den offensive miljøpolitikken som Regjeringen har,
og de beslutningene vi har tatt omkring CO2-rensing. Det er den
ene erkjennelsen det er viktig å holde høyt oppe.

Den andre erkjennelsen er at vi har
en situasjon i Midt-Norge som er alvorlig, iallfall når
vi ser noen år fram i tid. Dette er Regjeringen
opptatt av. Vi møtte en situasjon da vi kom inn
i regjeringslokalene, som viste at tidligere regjeringer kanskje ikke
har tatt situasjonen i Midt-Norge alvorlig nok.

Det er på bakgrunn av disse to erkjennelsene – det
alvorlige ansvaret vi har når det gjelder klimaendringer
og å ta klimapolitikken på alvor, samt erkjennelsen
av at vi står overfor en alvorlig situasjon i
Midt-Norge – at Regjeringen jobber for fullt for å møte
den utfordringen. Olje- og energiminister Odd Roger Enoksen forbereder,
diskuterer, vurderer og jobber nå systematisk gjennom alle
ulike alternativ. Regjeringen har ikke tatt noen
beslutninger riktig ennå, men jeg kan forsikre Stortinget
om at vi både jobber med og har perspektiv
på miljøhensynet og kraftkrisen. Stortinget vil
selvfølgelig bli orientert så snart Regjeringen
har fattet beslutninger.

  Jeg takker for svaret, selv om det ikke
lå noe svar i det. Situasjonen i Midt-Norge er
alvorlig. Næringslivet bekymrer seg, og for hver dag som
går, ser vi at sjansen for at det blir en reell
kraftkrise, blir større. Hvis vi setter i gang med å bygge gasskraftverk
i dag, kan kanskje dette unngås. Regjeringen burde i alle
fall allerede nå kunne gi et tydelig signal – et
prinsipielt svar – om at ja, mobile gasskraftverk uten CO

2

-rensing
vil være akseptabelt istedenfor en kraftkrise. Når
jeg tar dette opp med statsråden, er det jo nettopp
fordi det er miljøvernministeren som styrer SFT, som stiller disse
kravene. Det er det ikke olje- og energiministeren som
gjør.

Klimaproblemene er jeg kjent med at SV er opptatt
av, men et norsk gasskraftverk ville ha et CO

2

-utslipp
på ca. 0,0008 pst. på verdensbasis. Hvis
alternativet er en kraftkrise i en hel region i Norge, er i hvert
fall mitt valg ganske klart. Så jeg stiller spørsmålet
igjen: Vil statsråden tillate mobile gasskraftverk for å avverge
en kraftkrise i Midt-Norge?

 Soria Moria-erklæringen er utgangspunktet
for den politikken Regjeringen skal drive. Da er det viktig å våge
en systematisk gjennomgang av alle alternativer som finnes,
hva vi skal gjøre i forhold til fornybar energi og satsingen
på det, hva vi skal gjøre for å sikre
CO

2

-rensing, og hva vi eventuelt skal vurdere
som kriseløsninger. Jeg ønsker å være
veldig tydelig på at vi skal klare å føre
en politikk som ivaretar både klimaet og miljøhensynene, også når
det gjelder den løsningen som vi er nødt til å finne
for Midt-Norge. Men det er direkte uansvarlig å konkludere
før Regjeringen har gjennomgått alle
sider ved en sak.

 Presidenten vil akseptere tre oppfølgingsspørsmål – først Line
Henriette Holten Hjemdal.

 Olje- og energiminister Odd Roger Enoksen åpner
for å ta i bruk gasskraftverk med såkalte rensefrie
perioder for å motvirke denne strømkrisen som
vi kan få i Midt-Norge. Det statsråd Enoksen åpner
for, er altså gasskraftverk uten CO

2

-rensing.
Han ser på dette som en mulighet til å forsere
investeringene. Kristelig Folkeparti mener
at statsråd Enoksen her prøver å løse
et problem, men at han isteden skaper et nytt.

Dagens regjering har en flott visjon om at
hensynet til miljøet skal være gjennomgripende
i alt vi foretar oss – en slik visjon harmonerer meget
dårlig med begrepet «rensefrie perioder».
Jeg hørte statsråden si at Regjeringen ikke har
tatt noen beslutning. Jeg ønsker likevel å spørre
statsråden om hun støtter statsråd Enoksens åpning
for en rensefri periode når det gjelder
gasskraftverket på Skogn eller andre
gasskraftverk. Hva er statsrådens innstilling til denne
problematikken?

  Mitt utgangspunkt er at nye konsesjoner for
gasskraft skal basere seg på CO

2

-rensing.
Jeg har konkret på mitt bord en innstilling fra
SFT som anbefaler at det skal stilles krav etter forurensingsloven
når det gjelder CO

2

-håndtering ved
bl.a. Tjeldbergodden, som er et av de aktuelle stedene for starting
av gasskraftverk.

Regjeringen har altså ikke
truffet vedtak i saken. Når det gjelder det som representanten
Holten Hjemdal henviser til, har jeg lyst til å understreke
at jeg selvfølgelig også har hørt
hva olje- og energiministeren har sagt, men det må være
lov for en minister å si at han vurderer
saker uten at det dermed blir sett på som regjeringens
vedtak.

Vi sier i Soria Moria-erklæringen
at nye konsesjoner for gasskraftverk skal basere seg på CO

2

-håndtering,
og som vi også tidligere har prøvd å si,
er det det som er Regjeringens politikk.

 Børge Brende – til oppfølgingsspørsmål.

 Jeg må si jeg var litt overrasket
da miljøvernministeren sa at man ikke
hadde diskutert dette med strømpriser ordentlig i Regjeringen ennå,
og at det derfor var for tidlig å trekke noen
konklusjon. Poenget er at foreløpig står man overfor
en 

beslutnings

krise når det
gjelder strøm i Midt-Norge og ingen 

strøm

krise.
Strømkrisen kan unngås hvis man i dag fra Regjeringens side
fatter de nødvendige beslutninger for bygging av et gasskraftverk
på Tjeldbergodden. Sånn sett var det prisverdig
av statsråd Odd Roger Enoksen å si forrige
dagen at man kan få sette opp dette gasskraftverket, og
så kan man komme tilbake til det med rensing.

Nå sender miljøvernministeren
ut andre signaler. Den 19. januar i år uttalte
hun at det var uaktuelt å gi tillatelse til å bygge
ut på Tjeldbergodden uten
rensing fra dag én.

Denne konsesjonen har miljøvernministeren
nå på sitt bord, som hun også nevnte.
Er det fortsatt slik at det er uaktuelt for miljøvernministeren,
selv om strømkrise er alternativet, å gi en utsettelse
når det gjelder rensekravet?

 For meg er det viktig å holde fast
på disse to erkjennelsene som jeg tidligere har nevnt.
Vi har en situasjon hvor enhver regjering som er opptatt
av å velge beslutninger som er framtidsrettet, og som tar
problemene på alvor, vet at klimaproblemet er verdens viktigste,
vanskeligste og største problem. Vi er en regjering
som altså har sørget for at CO

2

-håndtering ikke
lenger er en luftig visjon, og som systematisk jobber med å få det
inn i våre gasskraftverk. Vi har måttet følge
opp en politikk der tidligere regjeringer har hatt beslutningsvegring.
Det som gjør at vi har en kraftkrise i Midt-Norge, er altså at
tidligere regjeringer ikke har våget å ta
beslutninger. Det er helt nødvendig at vi foretar en systematisk
gjennomgang av ulike alternativer, før beslutninger fattes.

 Gunnar Kvassheim – til oppfølgingsspørsmål.

 En av statsrådens erkjennelser var
at klimautfordringene er store. Hun sa i svaret til Børge
Brende at hun ville gjøre det som var mulig for å få til
rensing av våre gasskraftverk. Det er bra.

Jeg har en utfordring til
statsråden. Snøhvit-anlegget, som snart står
klart i Hammerfest, vil ha et årlig utslipp på 900
000 tonn CO

2

. Regien bak Snøhvit-anlegget hadde Stoltenberg
I-regjeringen. Utslippstillatelsen ble gitt av Bondevik
II-regjeringen. Men i den utslippstillatelsen ble det sagt at det
skulle tilrettelegges for renseanlegg. Regjeringen er nå i
gang med en dialog med utbyggerne på Kårstø for å få rensing
av gasskraftverket som bygges der. Vil Regjeringen innlede en lignende
dialog med eierne av Snøhvit-anlegget, med sikte
på å få renset CO

2

-utlippene fra
det anlegget?

 Jeg vil takke representanten Kvassheim for
at han tar opp situasjonen på Snøhvit,
for det er en alvorlig situasjon. På grunn av vedtak som
tidligere regjeringer har gjort, har vi kommet i den situasjonen
at vi altså har utslipp av CO

2

 på Snøhvit. Det
er kjempealvorlig. Konsesjonen der er, som også Kvassheim
sa, gitt av tidligere regjeringer. Vi ønsker å være
i kontinuerlig dialog med utbyggerne når det
foreligger ny teknologi, og når det
er mulig med nye betingelser i forhold til konsesjonen. Det er også et
juridisk spørsmål som hele tiden må avklares.
Det er vurderinger som jeg sitter med jevnt og trutt.

 Vi går videre til neste hovedspørsmål.

  Jeg har et spørsmål til
kirke- og kulturministeren. Han har nemlig overrasket både
meg og store deler av Medie-Norge med å gi signaler om
at han ikke synes det er betenkelig dersom A-pressen skulle
komme til å kjøpe Orkla. Det er påfallende,
fordi A-pressen som kjent ledes av styreleder Gerd-Liv Valla, medlem
av Arbeiderpartiets sentralstyre og leder av LO, som er
hovedsponsor for Arbeiderpartiets valgkamp. Det er også påfallende
fordi statsråden gjennom flere debatter over flere år
har hatt en helt klar og konsistent argumentasjon i forhold til
viktigheten av å opprettholde
tre store eierskap, der A-pressen, Orkla og Schibstedt har gitt
navn til diskusjonene.

Statsråden hadde ikke behøvd å gå inn
i noen lovtolkning da han ble spurt om dette. Det er sikkert
riktig at det er et svakt punkt i loven, iallfall sett fra statsrådens
ståsted ut fra de politiske målsettinger
han har i forhold til medielovgivningen. Men han kunne
jo ha gått på barrikadene, som jeg er sikker på at
han ville ha gjort i andre sammenhenger, og redegjort
for de politiske målsettingene. Han kunne problematisert
rundt bestemmelsen. Han kunne ha gjort det klart at lovens intensjon
var å opprettholde disse forskjellige
eierskapene. Han hadde ikke behøvd å gi
så å si klar bane og full åpning
for A-pressens overtakelse av Orkla.

Dette smaker av at noen har snakket
sammen. Jeg vil gjerne ha statsrådens kommentar til om
han ser dette som problematisk.

  Jeg takker representanten for spørsmålet.

Salget av Orkla Media er kanskje dette tiårets
viktigste mediepolitiske sak. Det er Norges
nest største mediekonsern som kanskje skifter eiere. Det
vil ha stor betydning for flere tusen arbeidsplasser og for svært
mange lokalaviser, som utgjør en ryggrad
i demokratiet vårt og er en arena for lokal identitet,
kulturliv, næringsliv og debatt. Det at medieministeren
eventuelt ikke skulle ha noen som helst
oppfatning om hva som skjer rundt et slikt viktig konsern, tror
jeg ville være en helt feilslått strategi.
Tvert imot, vi har viktige mediepolitiske målsettinger,
som jeg håper også blir ivaretatt når
Orkla Media eventuelt selges.

De tre målsettingene vi styrer etter,
er følgende: For det første håper
vi at Orkla Media fortsatt vil ha et godt eierskap, dvs. at de får
eiere som har langsiktige målsettinger, som har publisistiske
tradisjoner, evne og vilje til å gi ut aviser
på en god redaksjonell måte
med respekt for redaktørfriheten, osv. For det andre
håper vi på et spredt eierskap. Det ligger i eierskapsloven.
Vi håper på mange aktører. At Regjeringen
har foreslått å redusere taket på hva en eier
kan kontrollere i Norge fra 40 pst. til 33 pst., er nettopp
for å sikre et spredt eierskap. Så håper
vi selvsagt, selv om det ikke er avgjørende,
at vi har norsk eierskap også i mediebedriftene.
Vi har gode utenlandske potensielle
eiere av norske mediebedrifter, men jeg tror det ville være
uheldig hvis alle mediebedriftene i Norge skulle kontrolleres
fra utlandet, slik at vi ikke har hovedkontorer som tar
strategiske beslutninger, i Norge.

Det er de tre målsettingene vi har.
Men hvem som konkret skal kjøpe Orkla Media,
er det Orklas eiere som bestemmer.

 Statsråden har i og for seg ikke
svart på spørsmålet om A-pressens rolle i
dette bildet og det påfallende i at man altså har
endret kurs i forhold til den argumentasjon som har vært
tidligere.

Nå er det altså slik at Gerd-Liv
Valla som styreleder kontrollerer 45 pst. av A-pressen. Telenor
har ytterligere 45 pst., med den forankring
i det statlige eierskap som de har.

Jeg må jo si at når det gjelder hele
det systemet som statsråden støtter seg til i
forhold til eierskapsloven – når man snakker om
ryggrad, er det jo prolapser hele veien – vil ikke
loven motvirke fremmed eierskap. Den vil tvert imot gjøre
at man kan få et eierskap der en sterk politisk aktør
som LO får hånden på rattet. Da synes
jeg nok at statsråden burde vurdere å lovfeste
Redaktørplakaten snarere enn å gå inn
og innsnevre eierskapsbegrensningene. Føler statsråden
seg bekvem med å ha et politisk aggressivt eierskap i et
konsern som kan komme til å eie alle landets
lokalaviser?

 For det første tror jeg
Olemic Thommessen er kjent med at vi faktisk planlegger å lovfeste
Redaktørplakaten, så det er absolutt underveis,
og jeg mener det er en riktig måte å sikre
den redaksjonelle friheten i de ulike avisene på. Om A-pressen har
en mer aggressiv politisk linje i forhold til sine eide aviser
enn Schibsted-eiere og Orkla Media-eiere eller andre
eiere har, det får stå for Olemic Thommessens
regning.

Jeg synes det er interessant
at en representant som jo har uttalt seg svært kritisk
til deler av eierskapsloven, nå plutselig blir en varm
tilhenger av den fordi den eventuelt kan hindre én
bestemt aktør i å kjøpe Orkla
Media. Jeg mener at vi som politikere skal holde oss unna
hvem som kjøper Orkla Media. Vi skal ha noen
prinsipielle, overordnede synspunkter på hvordan Medie-Norge
skal se ut, til glede for leserne, til glede for demokratiet, til
glede for sunne, gode bedrifter og for arbeidsplassene.
Det er vår rolle. Men hvem, konkret, som skal kjøpe
Orkla Media, det skal Orkla få lov til å bestemme.
Det er de som selger Orkla Media. Og så er det Eierskapstilsynet,
som nå er sammenslått med Medietilsynet, som ser
om dette er i overensstemmelse med regelverket.

 Presidenten vil akseptere tre oppfølgingsspørsmål – først
Karin S. Woldseth.

 Jeg hører med interesse
på hva statsråden sier, men i Soria Moria-erklæringen sier
han noe annet. Der står det følgende:

«Regjeringen
vil føre en politikk for å motvirke en for sterk
eier- og maktkonsentrasjon i mediene. Loven om eierskap i mediene
vil bli endret i tråd med dette.»

Samtidig som statsråden fremmer dette
forslaget – han har altså fremmet det – går
han ut og sier at det er helt greit at LO-eide A-pressen
kjøper Orkla Media. På den måten blir
Gerd-Liv Valla sjef for to av de største mediehusene i
Norge. Mener statsråden at Soria Moria-erklæringen
skal gjelde for alle andre, men ikke for arbeiderbevegelsen?
Er det sånn å forstå at noen
statsråden liker, er «likere» enn andre?

 Det er helt riktig som representanten Woldseth
sier, at Regjeringen faktisk har foreslått en lovendring – den
ligger nå til behandling i kulturkomiteen – som
gjør at det totale taket som én eier kan
ha, er redusert fra 40 pst. til 33 pst. Det sikrer et større mangfold.

Eierskapsloven gjelder selvsagt for alle, og
det er Medietilsynet som behandler eventuelle erverv. Det er ikke engang
sånn at klagebehandlingen kommer til departementet; den
er lagt til en uavhengig nemnd. Så vi som politikere går ikke
inn i enkeltsaker. Men vi må jo kunne ha en oppfatning
om de lovene vi gir; både lovgiver og regjering
må kunne ha en mening om lovene. Jeg har registrert at
representantens Woldseths parti stadig har en mening om f. eks.
straffeloven, straffeutmåling og den type ting. Når
det gjelder eierskapsloven, sier jeg altså det
samme i dag som jeg sa da vi behandlet den den 18. november 2004
i Stortinget, at den ikke er til hinder for at de tre
konsernene kan selge enkeltaviser seg imellom. Det står
jeg fast på den dag i dag.

 May-Helen Molvær Grimstad – til
oppfølgingsspørsmål.

 For Kristeleg Folkeparti er det viktig
med mediemangfald, både lokalt, regionalt og
nasjonalt – ytringsfridom, at vi treng eit allsidig medietilbod,
og at vi unngår oppkjøp som svekkjer mediemangfaldet.
Det er viktig at vi framleis i Telemark, f. eks., kan ha både
Varden og Telemark Arbeiderblad.

Statsrådens forslag til nye nasjonale
eigarskapsgrenser er noko som vi vurderer. Men i debatten
som har vore, lurer eg på om statsråden enno
har eit fokus på å sikre mediemangfaldet
og ytringsfridommen, eller om statsråden er mest
oppteken av å finne kreative løysingar for å sikre
A-pressa. Det er ein annan Trond Giske vi høyrer i Stortinget her
no, enn då han var i opposisjon. Dei utsegnne som har vore
i media, har skapt bekymring i forhold til både
Orkla og andre mediekonsern ved at statsråden
har gitt nye signal. Han seier at han alltid har hevda
det eine, men ser vi tilbake på kva statsråden
har sagt tidlegare, verkar det ut frå den siste utsegna
om at det er lov å vere kreativ, som om statsråden
har endra kurs.

 La meg sitere hva jeg sa i Stortinget 18. november
2004 om akkurat dette:

«(…)
slik som jeg leser loven, kan det ikke være
til hinder å kjøpe deler av konsernet i form av
enkelte aviser.»

Det var det jeg sa i 2004, og det er det jeg sier
i dag. Jeg tror nok at et sammenslått Orkla Media og A-pressen ganske
sikkert vil stride imot de regionale
eierbegrensningene. Både i Vestviken og Østviken,
dvs. i Østfold og i Telemark, vil de komme over 60 pst.,
og dermed vil Medietilsynet måtte gripe inn. Så jeg
skjønner egentlig ikke hva representanten Molvær
Grimstad og jeg eventuelt er uenige om. Men det er altså ikke
sånn at hvis f. eks. A-pressen skulle selge Bergensavisen,
så kan alle kjøpe den avisen, bortsett
fra Schibsted og Orkla Media. Slik kan altså ikke
loven forstås. Det var det jeg sa i 2004, og det sier
jeg også i 2006.

 Trine Skei Grande – til oppfølgingsspørsmål.

 Sentrale tillitsvalgte i Bondelaget
har sagt at de forventer å få tilbakebetalt fra
denne regjeringa den støtten de har gitt, og det har andre
fra andre fagforbund også sagt. LO-lederen
sa 1. mai at vi har nå en regjering som arbeider
med oss og ikke mot oss. Det er også styrelederen
i A-pressen som uttaler det.

Med de åpningene som statsråden
faktisk har hatt, og med den dobbeltkommunikasjonen og den åpningen
for kreative løsninger statsråden har hatt, så er
mitt spørsmål: Er det sånn man får
tilbakebetalt i sosialdemokratiet, og er det det som er statsrådens
prinsipper?

  Nei, det er det ikke. Når fagbevegelsen
får tilbakebetalt fordi vi har fått en ny regjering,
handler det i hovedsak om at vi har stoppet den høyrepolitikken
som bl.a. partiet Venstre var med på i
forrige regjering. Vi har reversert endringene i arbeidsmiljøloven,
som skapte et hardere arbeidsmarked, vi har stoppet privatiseringen
av bl.a. skoleverket og i helsesektoren, vi har fått en
mer offensiv innsats mot arbeidsløsheten, og vi har fått
langt bedre kommuneøkonomi, noe som gjør
at vi får utbygd velferdstjenestene. Disse og mange andre
tiltak er det som i hovedtrekk var grunnen til at et stort flertall
av fagbevegelsens medlemmer stemte på en rød-grønn
regjering.

Når det gjelder erverv i Medie-Norge,
er det Medietilsynet som kontrollerer det og går inn i
enkeltsaker. Jeg synes at verken posisjons- eller opposisjonspartiene
skal gå inn i enkeltsaker ut fra politiske motiver. Det
kan heller ikke være sånn
at høyresiden i Stortinget skal omtolke eierskapsloven
for å hindre A-pressen i å gjøre
oppkjøp i norske medier.

 Vi går til neste hovedspørsmål.

 Eg har eit spørsmål til kulturministeren.

Vi har den siste tida fått høyre
mange sterke historier av dei som er speleavhengige, som har spelt
frå seg alt dei eig, og alle pengane. Det er
mange som slit med å gå på butikken og
handle brød og mjølk til seg og sin familie, fordi
dei ikkje greier å gå forbi dei blinkande
speleautomatane, som verkar som ein magnet på dei. Det
medfører at dei kjem ut igjen av butikken utan
pengar og utan mat og brød til seg og sin familie.

Mens statsråden ventar på EFTA-domstolen,
ser vi at det i mange kommunar er ein storstilt kampanje i solidaritet
med dei speleavhengige. Mange kommunar ønskjer å bli
spelefrie, og ein del har også blitt det.

Kristeleg Folkeparti meiner at Regjeringa
burde sett i gang eit arbeid med å bli kvitt automatane.
Dersom vi hadde hatt eit automatmonopol i dag, ville dei politiske partia
ikkje lenger fått inntekter på speleautomatane.
Vi veit at det er 70 000 speleavhengige, og at ni av ti kroner som
blir putta på automatane, kjem frå folk som er
speleavhengige. Vi veit at dei som slit med dette, føler
enormt stor skyld og skam.

Fleire parti får inntekter til sin
aktivitet gjennom speleautomatane. Kva synest statsråden
om at politiske parti også finansierer sin aktivitet
med desse midlane? Burde ikkje Giske og Arbeidarpartiet
skunde seg å rydde opp i eige hus, sidan Arbeidarpartiet
er eit av dei partia som får finansiert delar av sin aktivitet
gjennom speleautomatar?

 Jeg synes ikke at vi som politikere
har som oppgave å moralisere verken overfor de ulike politiske
partiene, Røde Kors, Kreftforeningen, Redningsselskapet eller
andre som har inntekter på automatene. Det som
er vår oppgave, er å lage et regelverk,
som et bredt flertall her i Stortinget har vedtatt, nemlig at vi
får et system som gir folk muligheten til å spille, som
er til glede for mange i små doser, samtidig som vi unngår
de store og alvorlige sosiale problemene som spilleavhengighet fører
med seg.

Jeg deler fullt ut representantens beskrivelse
og omtanke for dem som rammes av dette. Det er rett og slett en sykdom,
og det drar med seg ikke bare dem som rammes, men
familie, venner og omgangskrets, og skaper enorme problemer. Så vi
må få ryddet opp i dette.

Stortinget har jo diskutert denne saken, og
forbud var en del av diskusjonen: å stenge alle
automater og oppfordre til det, eller
eventuelt lovforby automater. Det sa et enstemmig storting,
faktisk, nei til, og alle partiene
bortsett fra Fremskrittspartiet sluttet seg til den modellen
som Bondevik-regjeringen foreslo, nemlig at Norsk Tipping skulle
få enerett til å drive automater, at antall automater skulle
reduseres dramatisk – de skal bort fra dagligvareforretninger
og steder hvor folk flest ferdes, og vi skal få en annen type
automater som ikke på samme måte
skaper spilleavhengighet.

Vi er da, som representanten er godt kjent
med, dratt inn i rettssalen gang på gang av automatbransjen,
som selvsagt er bekymret for å skulle tape milliarder
av kroner. Nå synger det på siste verset i den
prosessen. EFTA-domstolen skal forhåpentligvis i løpet
av et halvt år, kanskje litt mer, ta en beslutning. Da
håper jeg at vi får den samme konklusjonen som
vi fikk i lagmannsretten: Full støtte til det Stortinget
har vedtatt, slik at vi kan få gjennomført Stortingets
politikk.

 Eg takkar for svaret. Men eg synest likevel
det er litt urovekkjande.

Dette er ikkje snakk om å moralisere.
Men vi veit at politiske parti ikkje vil få behalde
inntektene sine dersom vi får gjennomført
automatmonopolet, som Kristeleg Folkeparti har vore
med og kjempa fram. Då vil desse inntektene forsvinne.
Derfor har vi som politikarar eit ansvar for å rydde opp
i dette. Eg synest ikkje vi skal springe frå det
ansvaret.

Eg er kjend med at saka ligg inne
for EFTA-domstolen, og at ting har drege ut i tid. Det beklagar
eg. Då synest eg det er viktig at statsråden ikkje
berre sit og ventar. Det er viktig at han set i gang eit arbeid
med tanke på korleis vi kan bli kvitt automatane dersom
vi ikkje vinn fram i EFTA-domstolen, i staden for å vente
på avgjerda og då begynne med nye utgreiingar.
Det tek for lang tid i forhold til alle dei speleavhengige
som vi veit er der. Dei signala får vi av mange – som
statsråden også var inne på – både
familie og dei som slit med skyld og skam. Dette er eit stort problem,
og no opplever vi at kommunane er utolmodige. Eg kunne ønskje
at statsråden var like utolmodig.

  Jeg er nok like utålmodig
som representanten etter å få en endelig
konklusjon i saken og få gjennomført det et bredt
flertall i Stortinget har vedtatt. Jeg håper virkelig at ikke
EU-reglene hindrer oss i det. Det var også det
lagmannsretten kom til.

Men vi lever nå engang i en rettsstat,
heldigvis, så alle – også automatbransjen – har
en legitim rett til å kjøre de rettsprosessene
som lovgivningen gir dem anledning til. Så vi må nok
dessverre smøre oss med tålmodighet
før vi får gjennomført Stortingets vedtak.
Men det betyr ikke at vi sitter og venter på det.
Vi gjennomfører nå konkrete tiltak for å avhjelpe
situasjonen i dag. Vi starter en kampanje mot spilleavhengighet.
Vi bruker mer penger på å hjelpe spilleavhengige.
Vi stenger seddelinntaket på automatene, forhåpentligvis
nå fra 1. juli, slik at det blir vanskeligere å spille
så mye penger bort så fort. Og vi har også andre
tiltak under vurdering for å avhjelpe situasjonen
i dag. Så vi er i full gang med å gjøre
det som Molvær Grimstad etterlyser, og vi skal gjøre
alt vi kan for å hjelpe dem som rammes.

 Presidenten vil tillate tre oppfølgingsspørsmål – først
Karin S. Woldseth.

 Som statsråden også er
kjent med, fremmet automatbransjen selv allerede i 2003 ulike tiltak
for å bekjempe spilleavhengighet, bl.a. ved å bruke
1 pst. av spilleoverskuddet til forskning og behandling
av spilleavhengige. I tillegg til det foreslo de å flytte
automatene fra de mest utsatte stedene og skifte til mindre
aggressive automater. Hvordan kan det da ha seg at statsråden ikke
går i dialog med bransjen? Nå har det gått
tre år – og hvorfor går han ikke
i dialog med bransjen og finner en god løsning
inntil dommen om monopolet faller? Dette handler ikke
om en konflikt mellom statsråden og bransjen,
men om frivillige lag og organisasjoner og de spilleavhengige. Har
det gått så stor prestisje i monopolsaken at statsråden ikke
er villig til å finne konstruktive løsninger sammen
med bransjen?

 Det er nå engang bransjen som har
hindret oss i å gjennomføre det som Stortinget
har vedtatt, for hadde det ikke vært for at den
førte oss inn i rettssalen, hadde det brede stortingsflertallet
faktisk fått gjennomført sin politikk. Nå har
jeg vært statsråd i bare seks måneder
av de tre årene som representanten Woldseth viser til,
men vi er allerede i gang med forslag som kan avhjelpe dagens situasjon,
bl.a. ved å stenge seddelinntakene. Vi har andre
av de forslagene som bransjen har spilt inn, under vurdering. Det
kreves altså høringer, det kreves formelle prosedyrer,
noe som gjør at dette ikke kan gjøres
umiddelbart, men det er i full gang. Likevel mener det
brede flertallet, bortsett fra representanten Woldseths parti, at
det er kun en overtakelse fra Norsk Tipping og en kontroll over
det spillmarkedet som er en fullgod løsning. Vi har ingen
tradisjon for at det private spillmarkedet kontrollerer, som det
gjør nå, over tre ganger så stor andel
av omsetningen på spill som Norsk Tipping gjør.
Vi har brukt Norsk Tipping som det verktøyet
vi har for å ha en ansvarlig og god
spillpolitikk, slik at en skaper glede i små doser, men
unngår de store sosiale problemene.

 Olemic Thommessen – til oppfølgingsspørsmål.

 Det er prisverdig at statsråden har
fokus på ofrene i forhold til spill. Men det er også en
annen part i dette bildet, og det er de frivillige organisasjonene.
Vi har med noe bekymring også merket oss at statsråd
Karita Bekkemellem har signalisert et forbud mot telefonsalg, som også vil være
et inngrep i forhold til disse organisasjonenes inntekter. Hvis
man tenker seg at man går til et forbud, vil man ytterligere
komplisere hele bildet når det gjelder finansiering
med hensyn til de frivillige organisasjonene som lå innbakt
i regjeringen Bondeviks opplegg. Hvordan tenker statsråden
seg å møte de frivillige organisasjonenes
behov? Det er jo mange penger vi snakker om, og vi setter disse
organisasjonene i en veldig vanskelig situasjon.

  Jeg tror knapt noen regjering har
hatt en så offensiv plattform for satsing på frivillighet
som det som står i Soria Moria-erklæringen, så det å legge
til rette for gode forhold for frivillige organisasjoner
er i kjerneområdet for den rød-grønne
regjeringens visjoner. Men det som nå skjer, er at med
utsettelsen av innføringen av monopolet tjener de frivillige
organisasjonene milliarder av kroner ekstra som de egentlig aldri
skulle ha tjent. Det som da er helt avgjørende, er at de
frivillige organisasjonene ikke legger seg til et forbruksnivå på utgiftssiden
som er tilsvarende dette inntektsnivået. For det inntektsnivået
kommer ikke til å vare. Det er ingen regjering
og ikke noe stortingsflertall, tror jeg, som har noen
ambisjon om å kompensere fullt ut det som er dagens spillenivå.
Da er det helt riktig som bl.a. Skiforbundet gjør nå, å sette
av en del av den inntekten man har på automater i dag,
i fond, slik at man bruker pengene over flere år. Så får
vi i samarbeid med de frivillige organisasjonene
selv finne andre og bedre inntektskilder, som ikke
skaper alvorlige sosiale problemer.

 Trine Skei Grande – til oppfølgingsspørsmål.

  Jeg vil faktisk begynne med å skryte
litt av statsrådens initiativ i forhold til
kampanjen mot spilleavhengighet. Men vi har også kommet
opp i et politisk uføre akkurat nå. For Venstre
var det ikke monopolet som var poenget, det var kontrollen som
var poenget, og nå setter statsråden inn en god
del tiltak for å få bedre kontroll på de
maskinene vi allerede har. Men jeg har to spørsmål
til statsråden. For det første: Kunne statsråden
ha tenkt seg å vurdere et strengere regime, en annen type
kontroll enn bare monopolløsninger, så vi
hadde kommet ut av det uføret vi er oppe i med
hensyn til EFTA i dag? Og for det andre: Har statsråden
sett på følgene av en slik type forbud,
f.eks. hva det vil føre til av åpning
på Internett-spill? Statsråden har i opposisjon
vært en stor forkjemper for bingo, og bingoen vil jo forsvinne ved
et slikt automatforbud. Så jeg lurer på om statsråden har
tenkt over de følgene.

 La oss nå berolige eventuelle lyttere eller
seere: Bingoen kommer ikke til å forsvinne. Selv
om vi forbyr automatbransjens private aktører og overlater
dette til Norsk Tipping, kommer bingoen til å bestå, både
i bingolokaler, radiobingo og andre måter man
spiller bingo på. Det er jo heller ikke bingoen som
skaper spilleavhengighet i stor grad. Det er to typer spill, nemlig
automatene og Internett-spill, som nå blir et større
og større problem. Det viser de tallene vi har fra Hjelpelinjen.

Men for meg handler dette om to ting: Det handler
om å få et system som er kontrollerbart, og der
er jeg helt enig med min forgjenger, at det er det bare
Norsk Tippings enerett som sikrer. Og så handler det også om å ha en
nasjonal rett til å bestemme
spillpolitikken i et land. EU-parlamentet sa nylig nei til EU-kommisjonens
forslag om å gjøre spill til en fri tjeneste under
fri flyt innad i EU/EØS-området, og jeg
mener at vi skal stå fast på at her
er det faktisk Stortinget som bestemmer. Vi vant i lagmannsretten
ut fra samme regler som EFTA-domstolen skal dømme etter,
og jeg har godt håp om å vinne også der.

 Vi går videre til neste hovedspørsmål.

 Jeg har et spørsmål til miljøvernministeren.
Det er interessant å følge
SV i posisjon. På noen områder
demonstrerer en høyt og kontant når
partiet blir overkjørt i regjering. Utenrikspolitikken
er et slikt område. På andre områder
omfavnes nederlag og framstilles som gjennomslag
for SV. Miljøpolitikken er et slikt område. Arbeiderpartiets
parlamentariske leder, Hill-Marta Solberg, kalte forvaltningsplanen
et opplegg for gigantisk petroleumsvirksomhet i nord. Hun hadde
rett. Miljøvernministeren, som kommer fra et parti som
har program som går mot all oljeaktivitet i nord, kalte på sin side
forvaltningsplanen «genial». Da forvaltningsplanen
ble lagt fram og det ble klart at SV hadde tapt på vesentlige
områder, vektla miljøvernministeren betydningen
av at det skulle etableres seilingsled 30 nautiske mil fra
land. Skipstrafikken er en større trussel mot miljøet enn
oljeaktiviteten, forklarte miljøvernministeren. Nå vet vi
at SV heller ikke på dette området har
nådd fram. Det planlegges seilingsled 14 nautiske mil fra
Finnmarkskysten. I går hadde energi- og miljøkomiteen
høring om forvaltningsplanen, og det kom fram sterke reaksjoner
fra miljøbevegelsen og fra Fiskarlaget, som sier
at det som nå er på bordet, er et løftebrudd
fra Regjeringen, og at det planlegges seilingsled langs kysten som
innbyr til konflikt mellom fiskeriinteressene og øvrig
skipstrafikk.

Forstår statsråden de sterke
reaksjonene det utløser når det planlegges skipsled
i fundamental konflikt med miljø- og fiskeriinteressene,
og er statsråden åpen for justering slik at opplegget
blir i samsvar med det en har lovet?

  Jeg vil fortsatt kalle deler av forvaltningsplanen
for genial. Noe av det som er det geniale ved forvaltningsplanen,
er den metodikken og metoden som ligger til grunn, det at vi har
fått en systematisk overvåking av naturtilstanden,
og at all aktivitet, både olje- og petroleumsvirksomhet,
skipstransport, fiskeriaktivitet, skal bygges på en økosystembasert tenkning.
Det er helt avgjørende viktig.

Det er selvfølgelig i den sammenhengen
at seilingsleddiskusjonen dukker opp. Det er viktig for Regjeringen
at vi tar på alvor at den største risikoen
for utslipp kommer nettopp fra skip. Jeg må få lov
til å nevne tre stikkord, slik at jeg skal være
sikker på at ulike representanter forstår poenget
her. Vi har langs kystlinjen et overvåkingssystem som er
Kystverkets overvåkingssystem. Det går ca. 30 nautiske
mil fra kysten. Så må vi sikre – vi
har noe transport som skal gå østover, og noe
transport som skal gå vestover – at
den transporten som er farligst, skal gå lengst ut. Derfor
vil det være noe transport i seilingsleden, spesielt
transport med ballastvann, som vil gå nærmere enn
30 nautiske mil. Dette kan jeg selvfølgelig orientere om
i detalj, men jeg kan forsikre om at det er hensynet til naturen
og annen aktivitet som er grunnen til at vi har valgt den løsningen.

 Det var avklarende at det var metodikken i
forvaltningsplanen og ikke innholdet som var genialt.

Når det gjelder seilingsleden, er
utgangspunktet for dem som deltar i debatten, at SV i Stortinget
har sagt at en ønsker en seilingsled som ligger
30-50 nautiske mil fra kysten. Det miljøstatsråden
nå sier, betyr enten at SV har fremmet sitt politiske forslag
på feil grunnlag, eller at det er et opplegg
som det ikke er mulighet til å gjøre
justeringer på. Det var nettopp det fiskeriorganisasjonene
og miljøbevegelsen ønsket i går,
en dialog med Regjeringen for å få en
seilingsled som er i samsvar med det en lovte da forvaltningsplanen
ble lagt fram, og ikke et opplegg som nå, hvor
skipstrafikken styres inn i områder
der det foregår fiskeriaktivitet få nautiske mil
fra land, med det potensialet for konflikter som ligger i det. Vil
det bli mulighet for en dialog mellom disse
interessene og statsråden?

  Det er alltid mulighet for dialog. Men det
jeg har lyst til å si, er at det altså er slik – dette
er jo detaljer – at i noen
områder vil seilingsleden gå innenfor
30 nautiske mil. I andre områder
vil den gå så langt som 58 nautiske mil utenfor
kysten. Det som er viktig, og som vi har sagt, er at når
det er uvær, når det er storm og vind, dekker
overvåkingssystemet kun 30 nautiske mil. Det er Kystverket
som sier at vi med sikkerhet kan følge fartøy
i uvær, i dårlig vær, kun 30 nautiske
mil. Det er særlig da, når det er dårlig
vær, at risikoen for ulykker kan øke. Da kan vi ikke
legge skipstrafikken, skip som er fullastet med olje, utenfor 30
nautiske mil. Dette er selvfølgelig detaljer, men det er
en klar begrunnelse, som er faglig fundert, for de beslutningene
vi valgte å legge til grunn da vi søkte om seilingsled.

 Presidenten vil tillate to oppfølgingsspørsmål – først
Tord Lien.

 Det kunne være interessant å høre
hvorfor det går an med 58 nautiske mil noen steder,
men ikke andre steder. Men jeg ønsker å fokusere på noe
annet. Dette var noe alle var enige om i valgkampen, også Fremskrittspartiet.
Allikevel får ikke Regjeringen det til. Men farledsbegrensning
kan sammen med skikkelig slepebåtberedskap redusere muligheten
for forlis og akutte oljeutslipp. Vi har imidlertid behov
for å ha noen til å rydde i strandsonen
når uhellet skulle inntreffe – et svært
arbeid, og et kompetansekrevende arbeid. Villmarksfondet er i disse
dager i ferd med å utdanne frivillig personell til å ta
seg av disse oppgavene. Dette mener Regjeringen er så viktig
at den setter av 80 000 kr. Av et budsjett på 1,3
mill. kr til Villmarksfondet gir Regjeringen 80 000 kr
til dette prosjektet. Dette er Regjeringens økte satsing
på oljevernberedskap. Er miljøvernministeren fortrolig
med dette?

 Oljevernberedskap er helt avgjørende
for at vi skal kunne drive oljevirksomhet så pass nær
kysten som vi gjør. Det er et anliggende som Regjeringen
er veldig opptatt av, og som en del av oppfølgingen av
forvaltningsplanen er nettopp også både trafikkovervåking
og oljevernberedskap noe som vi ønsker å øke.
Jeg kan forsikre om at dette er et av de tema som vi er
opptatt av, samtidig som det er en stor utfordring
for oss fordi kysten er både lang og ganske
komplisert enkelte steder.

 Iver Kristiansen – til oppfølgingsspørsmål.

 Statsråden har uttrykkelig slått
fast at den russiske oljetrafikken er den suverent største
miljøtrusselen i nordlige farvann. Dette kommer også meget
tydelig frem i den nylig fremlagte forvaltningsplanen.

Så sier statsråden
her at hun skal gi tre stikkord for å forklare
resonnementet for å flytte oljetrafikken mye nærmere
inn til land, midt i de største kystfiskeriene,
i et område hvor Regjeringen tidligere har sagt nei til
oljevirksomhet, tilnærmet risikofri oljevirksomhet. Hva
er resonnementet? Hva er logikken bak å tillate at denne
trafikken, av statsråden selv definert som høyrisikotrafikk,
skal flyttes til midt inn i kystfiskerienes primære område?
Det er som å lete etter utgangen i den kjente
ukebladøvelsen «Hvor finner man utgangen fra labyrinten?» når
man skal lete etter statsrådens stikkord
for å forklare logikken.

 Jeg tror det er viktig å få oppklart
en liten misforståelse. Det er ikke slik at seilingsleden
skal gå mye nærmere. Den skal i hovedsak ligge
30 nautiske mil fra land. Så er det noen områder hvor
vi av hensyn til fiskeri legger den lenger ut, og noen områder
hvor den av sikkerhetsmessige grunner legges litt nærmere.
Så når det gjelder oljetankere fra Russland, som
representanten er opptatt av, vil det være en yttergrense – mellom
25 og 58 nautiske mil. De russiske oljetankerne går altså ikke
lenger inn enn 25 nautiske mil fra land.

 Vi går da videre til neste hovedspørsmål.

 Jeg tillater meg å stille et spørsmål
til landbruks- og matministeren.

Den vinteren som vi nå har vært
igjennom, har skapt en ny type lærdom for oss
nordmenn. Den har skapt nye typer erkjennelser, og en ny type
usikkerhet blant norske forbrukere som vi ikke
har hatt tidligere. Det har blitt stilt spørsmål
ved om den maten vi spiser, er trygg nok. Flere saker har, som statsråden
er kjent med, illustrert dette. Spørsmålet
er imidlertid hvilken lærdom vi har tatt av disse hendelsene,
og om vi evner å ta den innover oss. Forbrukerne har nemlig
god grunn til å stille spørsmål ved om
norsk mat er trygg nok etter de hendelsene vi har vært
gjennom.

Trygg mat er helt avgjørende. Forbrukertillit
er helt avgjørende. Det er avgjørende for aktørene
i næringen, som bonden, industrien og dagligvarehandelen,
men ikke minst for offentlige kontrollorganer som Mattilsynet,
Næringsdepartementet og Landbruks- og matdepartementet.

Det er god grunn til å stille spørsmål
ved om den norske forbrukeren
kan ha den nødvendige tilliten til matvarekjeden. Og det
er kritisk, for er det ett område hvor vi er nødt
til å ha 100 pst. tillit, er det dette.

Det har også blitt avdekket
at vi ikke er noe særlig gode på dette
med sporbarhet og opprinnelsesmerking. Her er det store svakheter.
Industrien har ikke gode nok sporbarhetsinstrumenter,
og opprinnelsesmerkingen er heller ikke god, slik at forbrukeren
kan orientere seg.

Mitt spørsmål er: Hva har
statsråden lært av de sakene som vi nå har
vært gjennom, og hvordan vil statsråden følge
dette opp videre, slik at mattrygghet blir et satsingsområde
i tiden som kommer?

  Jeg takker for spørsmålet,
som omhandler et viktig område, og jeg vil gjerne utdype
det litt.

Det er ikke tvil om at vinteren har
satt fokus på mattrygghet, og for meg og Regjeringen
er mattrygghet det viktigste spørsmålet
innenfor matpolitikken. Slik sett er det all
grunn til å ta med seg den lærdommen en kan, etter den
vinteren vi har vært gjennom.

Vi satte tidlig i verk nye tiltak for å møte
det konkrete som skjedde, hvor fokuset var på hygiene
i slakteleddet og den første delen av verdikjeden
knyttet til mat. I etterkant av det har vi hatt prosesser videre
med Mattilsynet og berørte departementer, og man har konkludert
med at alt som skjer og har skjedd i saken om E. coli og mattrygghet, skal
evalueres. Det kommer veldig snart til å bli lagt fram et
forslag til både mandat og utvalgssammensetning
for å gå gjennom alle sider ved saken.
Vi er ikke langt unna å ferdigstille
det.

Vi har i tillegg satt i gang et relativt intensivt
arbeid i forhold til det spørsmålet representanten
Kielland Asmyhr tar opp knyttet til sporbarhet. Jeg er helt enig
i at det er et forsømt område, et område
som det burde ha vært gjort mer på tidligere.
Det er god tilgang på informasjon i dag, men koblingen
av informasjon er ikke god nok. Derfor har vi nå satt
i gang et konkret arbeid med sikte på å få på plass
et godt sporbarhetssystem i forhold til matvarekjeden så raskt
som mulig.

Jeg har også – og
det tok jeg initiativ til i høst, før
problemene i forhold til E. coli dukket opp – satt i gang
et arbeid om merking og bedre ordninger på det.

Så svaret på spørsmålet
er at denne vinteren har vist hvor viktig fokus på mattrygghet
er, og vi har – som jeg nå har referert – satt
i gang en rekke tiltak for å sørge for at vi blir
bedre på dette området.

 Jeg takker statsråden for svaret.

Det er helt nødvendig at Regjeringen
viser at den er offensiv på dette området, for
vi kan ikke som samfunn akseptere at vi får den
typen saker som vi nå har vært vitne til. Dersom
det skulle skje igjen, vil det helt svekke troverdigheten til den
norske matvarekjeden, og det vil skape store problemer
for mange aktører i samfunnet.

Jeg takker statsråden for at han vil
ta tak i dette. Men det er klart at man her også er
nødt til å se på myndighetenes håndtering,
f.eks. interessekonfliktene i statsrådens eget departement, mellom
næringsinteresser og kontrollhensyn.

Spørsmålet mitt er om statsråden
aktivt vil legge frem saker for Stortinget om ikke så altfor
lang tid som tar tak i de problemstillingene som vi nå har
vært gjennom?

  Når det gjelder det spørsmålet,
vil jeg svare det samme som jeg har svart tidligere, at for å bli
bedre gjelder det å ta del i den kunnskapen som
denne saken kan gi oss, og sørge for at vi ikke
trekker noen forhastede konklusjoner. Nettopp derfor
har vi nå jobbet med å sette ned et bredt sammensatt
evalueringsutvalg. Vi har hentet ekspertise fra utlandet for å se
hvordan vi kan bli bedre.

Jeg vil mene at det er veldig lite
klokt å konkludere på hvordan vi best kan møte
denne utfordringen og ta med oss erfaringene videre, før
en får svaret på den evalueringen som vi nå skal
sette i gang. Nå er det viktig å sørge
for at vi tar oss tid til å få den nødvendige
informasjonen på bordet.

For øvrig er det viktig å si
at Mattilsynet har en uavhengig rolle. Det er Stortinget som selv
har definert den i forhold til de faglige vurderingene knyttet til
disse spørsmålene.

 Det blir oppfølgingsspørsmål – først Torbjørn
Hansen.

  Jeg synes landbruks- og matministeren, som øverste
ansvarlig for mattrygghet i Norge,
har vært forholdsvis tam i forhold til samvirkebedriften
Gilde i den alvorlige E. coli-saken som har vært de siste
månedene. Selv etter alvorlige feil, så alvorlige
at Mattilsynet har truet med politianmeldelse, har det vært
taust fra statsråden.

Når forbrukerminister Karita Bekkemellem
som et gledelig avvik påpeker at forbrukeren
har mulighet til å velge produsenter, kommer reaksjonen
fra statsråd Riis-Johansen, som også er
kjøttbonde og andelseier i Gilde. Bekkemellem
fikk relativt kraftig refs og fikk også kritikk fra
andre senterpartistatsråder da hun tok opp forbrukerinteressene
i denne saken.

Er det å tale forbrukernes
sak i den type spørsmål akseptert i
Regjeringen, eller er det kun å beskytte produsentinteressene
som står i fokus for Regjeringen i denne type saker?

 Jeg tror at hvis det er en viss vilje til å se
hva som er blitt sagt av Regjeringa i disse spørsmålene,
skal det ikke være tvil om hva som
er svaret på det spørsmålet. Hele
denne saken handler jo om forbrukertrygghet, mattrygghet, og det
gav jeg også et utførlig svar på i
forbindelse med representanten Asmyhrs spørsmål.

I den grad representanten Hansen savner engasjement fra
meg med hensyn til sisteleddet i verdikjeden her, har det med ansvarsdeling å gjøre.
Realiteten her er jo at det er helseministeren
som overtar ansvaret for disse spørsmålene når
et dyr er slaktet og det blir et matspørsmål og ikke
et spørsmål knyttet til den første
delen av verdikjeden.

 Ingebrigt S. Sørfonn – til
oppfølgingsspørsmål.

  Matskandalane i vinter har gjort noko
med oss. Folk er utrygge, og veldig mange lurar på om den
maten som me kjøper i butikken, er sikker, eller
om me kan verta alvorleg sjuke av han. Det må vera
eit minstekrav at folk kan vera sikre på at
den maten som me kjøper, er rein.

Statsråden har jo svart litt, nemnt
enkelttiltak og gransking som vil verta sett i gang, evaluering
osv., men eg vil på nytt oppmoda statsråden til å lyfta
litt på sløret og seia kva han har tenkt, for
det må jo koma noko i oppfølginga av
dette – om han ganske kjapt kan seia kva slags
offensive grep han har tenkt å gjera for å hindra
at nye tilfelle oppstår, og at vi ikkje berre
må takla tilfella etter kvart som dei dukkar
opp. Så mitt spørsmål er: Kva har statsråden
tenkt å gjera for å gjenreisa tilliten til at
den maten som me kjøper i butikken, er rein, og at ein
ikkje vert sjuk av å eta denne maten?

  For det første er det,
for å gjenta meg selv, usedvanlig viktig å la fagfolkene
gå gjennom dette for å se hva som faktisk har skjedd
av negative ting, eventuelt hva som har vært
gjort riktig fra faglig hold i denne prosessen.

Når det gjelder de konkrete tingene
som jeg har gjort og kommer til å gjøre, må jeg også gjenta
meg selv i forhold til hva jeg svarte på spørsmålet
fra representanten Asmyhr. Vi satte i verk tiltak raskt overfor
bransjen da fokuset var på ureine dyr, på hygiene
i slakteleddet. Det ble gjort i vinter, tidlig i prosessen. Så har
vi nå satt i gang hurtigarbeidende prosesser knyttet til
sporing, som er en nøkkel i denne saken, og vi har en prosess
på merking. Så får vi et svar fra evalueringsutvalget
når det har ferdigstilt sitt arbeid, og da skal vi selvsagt
gå inn i de problemstillingene og de anbefalingene som
måtte komme derfra, med det alvor som denne saken krever.

 Vi går til siste hovedspørsmål.

 Mitt spørsmål går
til miljøvernministeren – og denne gang med et
sterkt ønske om at statsråden svarer
på spørsmålet som blir stilt, og ikke
på det spørsmålet miljøvernministeren
eventuelt mener burde vært stilt.

Tilbake til strømpriser i Midt-Norge,
hvor jeg ikke helt følte at vi fikk veldig dyptpløyende
og konkrete svar. Foreløpig har jeg oppfattet Regjeringens
tiltak for å unngå en fremtidig strømkrise
som følger: Man skal stille særnorske
krav til gasskraftverk. Samtidig åpner man for 30 mobile
gasskraftverk som er dobbelt så forurensende. I tillegg
har Regjeringen skrotet de grønne sertifikatene, som skulle være
den sterke oppmuntringen til nye og fornybare energiprosjekter.
Så har jeg også opplevd at det tredje
tiltaket er at man skal skylde på tidligere regjeringer når
man selv ikke har noen konkret handlingsplan.

Men nå kan det jo være
slik at jeg ikke har fått med meg alle
de konkrete tiltakene som Regjeringen nå har tenkt på og
skal diskutere – det begynner jo å haste – for hvordan
man skal unngå en strømkrise i 2009 og 2010, med
strømpriser i Midt-Norge som kanskje vil være kr 1,50–2
kr pr kW. Dette vil jo være veldig kostbart og sender også veldig
negative signaler til dem som ønsker å investere
i Midt-Norge. Derfor vil jeg benytte anledningen til å be
miljøvernministeren være konkret. Hvilke fire konkrete
tiltak er det Regjeringen har på gang for å unngå en
fremtidig strømkrise i Midt-Norge?

  Når representanten tigger og ber
meg om å lette litt på sløret, skal jeg kanskje
gjøre det, da.

Jeg skal nevne noe som Stortinget veldig fort
vil få seg forelagt. Det er Regjeringens satsing på fornybar
energi. Vi kommer til å levere et opplegg for fornybar
energi som er slik at det nok aldri tidligere har vært
vist en så tydelig satsing. Regjeringen er helt i innspurten
av arbeidet med disse konkrete prosjektene. Det er olje- og energiministeren
som holder på med det og forbereder det nå de
siste dagene før Regjeringen skal behandle det og fatte
beslutning. Men vi skal nå ha en kraftig økning.
Det handler om energieffektivisering, det handler om vindkraft,
det handler om energiomlegging, og det handler også om
at vi skal stimulere til nye tiltak både for
private og for næringslivet.

Så har jeg lyst til å si
at strømkrisen i Midt-Norge opptar Regjeringen veldig,
og vi forsøker nå alt vi kan å få til nettopp
denne kombinasjonen – å være
ansvarlig for miljø- og klimatrusselen
som vi står overfor, og samtidig lage et ordentlig
opplegg som et svar på tafatthet og manglende vilje og
mot til handling hos tidligere regjeringer, som kunne ha forebygd
den krisen vi nå ser i Midt-Norge.

 Jeg registrerte iallfall at Regjeringen nå tenker
på et konkret tiltak knyttet til fornybar energi etter
at en skrotet de grønne sertifikatene.

Så tilbake til det spørsmålet
jeg stilte i første runde til miljøvernministeren,
og som jeg opplevde ikke å få noen som
helst avklaring på, og som statsråden må svare
på. Olje- og energiministeren har vært ute og
slått fast at Regjeringen nå vurderer å si
ja til gasskraftverk uten CO

2

-rensing, og ser på om
det er mulig å forsere investeringen ved å åpne
for en rensefri periode på Tjeldbergodden.

Så har miljøvernministeren
gått ut tidligere, 19. januar, og sagt – det var
dette jeg spurte om, og som jeg ikke fikk noe som helst
svar på, og det er ikke holdbart – at
det er uaktuelt å gi tillatelse til å bygge ut
Tjeldbergodden uten rensing fra dag én.
Da er det enkle spørsmålet som Stortinget nå forelegger
statsråden, og som vi faktisk venter et konkret
svar på: Er det slik at statsråden har gått
tilbake på sin uttalelse om at det skal være
krav om rensing fra dag én, eller er det ikke
aktuelt for statsråden å gå tilbake på dette?

 Olje- og energiministeren vurderer ulike tiltak,
og han vurderer mange ulike tiltak, som enhver ansvarlig statsråd
nødvendigvis må gjøre. Jeg kommer ikke
til å komme med Regjeringens konklusjoner her i stortingssalen
før Regjeringen faktisk har konkludert. Vi skal behandle
det som olje- og energiministeren legger fram for det samlede regjeringskollegiet.

Når det gjelder Tjeldbergodden
og søknaden om konsesjon, så ligger
den til behandling i Miljøverndepartementet,
og jeg har, som jeg tidligere har sagt, ikke tenkt å foreta
saksbehandling her i stortingssalen. Jeg slår fast at miljøvernministerens
tenkning ligger til grunn i Soria Moria-erklæringen, og
der står det at vi skal ha rensing på alle
nye gasskraftverk.

 Presidenten vil akseptere to oppfølgingsspørsmål – først
Ketil Solvik-Olsen.

  Jeg fikk kun med meg ett tiltak fra statsråden,
og det var satsing på fornybar energi. Dette har Regjeringen
riktignok lovet skulle komme om to uker, men de begynte å love
dette for allerede tre måneder siden, så de to
ukene er veldig lange i Regjeringens tidsregning. Dessverre
klarer de ikke å få to uker til å vare
i tre år, så kraftkrisen i Midt-Norge vil nok komme
før Regjeringen er forberedt.

Flertallsregjeringen lovte at de skulle handle
og ikke forhandle. Det eneste vi ser de har av verktøy
i verktøykassen når det gjelder energipolitikk,
er en lenestol, der de sitter og venter på at aktører
skal foreta investeringsbeslutninger uten at Regjeringen skal trenge å gjøre
noe som helst.

Jeg er redd for at vi til slutt får
en teltleir utenfor Stortinget. Sannsynligvis blir det befolkningen
i Møre og Romsdal som kommer her og protesterer,
fordi SV ikke er villig til å ta kampen opp internt
og tillate gasskraftverk uten CO

2

-rensing. Da ville en
gjerne ha nøyd seg med en liten markering på plenen
istedenfor en teltleir.

Både NVE og Statnett har
sagt at det eneste som kan løse kraftkrisen i
Midt-Norge, er gasskraftverk uten CO

2

-rensing. Vil statsråden
tillate fagmiljøet å følge dette rådet?

 Jeg har gjentatte ganger forsøkt å si
at Regjeringen jobber sterkt og intenst med kombinasjonen med å ta
miljøhensyn og klimaproblem på alvor og å ta
krisen i Midt-Norge på alvor. Dette gjør olje-
og energiministeren. For meg er det helt uforståelig at
det ikke er riktig at vi nå må jobbe
så grundig som vi gjør, slik at vi får
kloke beslutninger. For de beslutningene vi nå skal fatte,
vil ha langsiktige konsekvenser både for miljøet
og for kraftkrisen i Midt-Norge. Jeg tror det er mulig å få til
en helhetlig politikk som omfatter både energieffektivisering,
fornybar energi og gasskraftverk med CO

2

-rensing.

 Gunn Berit Gjerde – til oppfølgingsspørsmål.

  Det er store utfordringar både
miljøvernministeren og resten av folket står framfor
når det gjeld kraftkrisa i Midt-Noreg, men eg vil minne
om at dette handlar ikkje berre om ei kraftkrise for Midt-Noreg,
det handlar om ein nasjonal mangel på kraft.

Eg er samd med miljøvernministeren
når ho snakkar om at vi må passe på å få på plass
dei miljømessige omsyna når vi no skal byggje
nytt. Statoil-sjefane har sagt at det ikkje er lønsamt å byggje
eit gasskraftverk utan reinsing og at reinsinga så kjem
etterpå.

Mitt spørsmål går
på desse mobile kraftverka som er tenkt å skulle kome
til erstatning i ein krisesituasjon. Det er sagt frå NTNU-miljøet
at det går an også å gjere
dei mindre forureinande. Vil miljøvernministeren
ta initiativ til eit samarbeid
med NTNU og forskarane der som gjer at ein kan få på plass
mindre forureinande mobile gasskraftverk?

Lodve Solholm hadde
her teke over presidentplassen.

 I de vurderinger som Regjeringen gjør,
er det mange ulike elementer. De foreløpige vurderingene
av mobile gasskraftverk er at de er svært forurensende,
at de har høye utslipp av CO

2

 og NO

x

 – så det
er ikke bare CO

2

-problemer som er
knyttet til mobile gasskraftverk – og at de er lite
effektive. Samtidig vurderes også muligheten
for ny teknologi, og det foregår vurderinger knyttet til
pris, muligheter, tilgjengelighet osv. Alle disse spørsmålene
holder olje- og energiministeren på å vurdere,
og hans vurderinger vil selvfølgelig ligge til grunn når
Regjeringen skal fatte vedtak.

 Den munnlege spørjetimen er då omme.





                    
                    
                    

 Det blir ei rekkje endringar i den oppsette spørsmålslista, og presidenten viser i den samanhengen til den oversikta som er omdelt på representantane sine plassar i salen. Presidenten gjer framlegg om at dei føreslåtte endringane i dagens spørjetime blir godkjende – og ser det som vedteke.




Endringane var desse:




Spørsmål 2, frå representanten John Thune til finansministeren, blir teke opp av representanten Line Henriette Holten Hjemdal.




Spørsmål 10, frå representanten Per Roar Bredvold til samferdsleministeren, blir teke opp av representanten Morten Ørsal Johansen.




Spørsmål 19, frå representanten Olemic Thommessen til barne- og likestillingsministeren, blir utsett til neste spørjetime, då statsråden er bortreist.




Spørsmål 20, frå representanten May-Helen Molvær Grimstad til kultur- og kirkeministeren, blir etter oppmoding frå kultur- og kirkeministeren flytta og svara på før spørsmål 1.




Spørsmål 22, frå representanten Peter Skovholt Gitmark til helse- og omsorgsministeren, blir bli svara på av finansministeren som rette vedkomande. Etter oppmoding frå finansministeren blir dette spørsmålet flytta og svara på etter spørsmål 5, som skal svarast på av same statsråd.




Spørsmål 24, frå representanten Jan-Henrik Fredriksen til landbruks- og matministeren, blir teke opp av representanten Hans Frode Kielland Asmyhr.




 Vi går etter dette først til spørsmål 20.





                    
                    








        

Spørsmål 20


    
        

Spørsmål 1


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 22


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 21


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    



                    

 Dette spørsmålet, frå representanten John
Thune til finansministeren, vil bli teke opp av representanten Line
Henriette Holten Hjemdal. Spørsmålet
opprinnelig framsatt av repr. Holten Hjemdal, jf. s. 1949.

 Jeg ønsker å stille
følgende spørsmål til finansministeren:

«Det er viktig å øke
barskogvernet for å sikre det biologiske mangfoldet.
Frivillig vern er en viktig strategi for å redusere konfliktnivået
i skogvernet. Dagens regelverk gir ikke alle
skogeiere samme mulighet for betinget skattefritak. Det er uheldig
dersom verneprosessen blir stoppet på grunn av et slikt
regelverk.

Vil statsråden i revidert nasjonalbudsjett
komme med et forslag som kan løse situasjonen
til de skogeierne som ikke har muligheter for å reinvestere
erstatningsbeløpet etter vedtatte regler?»

 Jeg er helt enig med representanten Holten
Hjemdal i at skogvern er et veldig viktig miljøtiltak,
og at det beste er å få dette til gjennom
frivillige ordninger for den enkelte skogeier. Derfor har vi også regler
i skatteloven som gir betinget skattefritak når man ufrivillig
realiserer gevinst i forbindelse med å avgi skog til vern,
så det er det i utgangspunktet tatt hensyn til.

Skatteplikten blir da utsatt når skattyter
reinvesterer det vederlaget man har fått.

Reglene om betinget skattefritak ved ufrivillig
realisasjon krever normalt at det reinvesteres i nytt objekt «av samme
art», som det heter, altså at man reinvesterer
den gevinsten man får, i noe annet
som gjelder den virksomheten man driver. For skogvernstilfellene
er dette vesentlig mer liberalt ved at det i tillegg til ny skog også kan reinvesteres
i bygg eller anlegg til bruk i skogbruksvirksomhet. Også tilrettelegging
for utmarksaktiviteter knyttet til skogen vil omfattes. Dersom skogeiendommen
drives i kombinasjon med jordbruk, vil det dessuten kunne investeres
i areal til bruk i jordbruksproduksjon eller til erverv
av eller påkostning på bygg eller
anlegg som inngår i skattyterens jordbruksvirksomhest.
Det er derfor grunn til å tro at det vil være
relativt få skogeiere som berøres av et vernetiltak
uten å ha egnede reinvesteringsmuligheter.

Representanten Holten Hjemdal spør
om jeg i forbindelse med revidert nasjonalbudsjett vil fremme forslag som
kan løse situasjonen for de skogeierne
som ikke har muligheter for å reinvestere erstatningsbeløpet etter
vedtatte regler. Nå er det to dager til revidert nasjonalbudsjett legges
fram, og jeg finner det ikke riktig å besvare
et slikt spørsmål når den fristen straks
forfaller.

 Jeg takker for statsrådens svar.

Jeg skal klare å vente i 48 timer,
særlig hvis jeg får et positivt svar. Jeg er glad
for at finansministeren ser viktigheten av denne ordningen innenfor
miljøtiltak, men også at det nok er
best at vi kjører en frivillig prosess.

Det er ikke mange dette dreier
seg om. Men vi vet at hvis én skogeier ikke
har mulighet til å reinvestere i noen ting, så blir
kanskje han eller hun proppen i systemet i et større
verneområde, og det er uheldig. Den frivillige ordningen
vi nå har, har gitt god avkastning – 120 dekar
har man fått frivillig vern på de siste to årene.
Det er omtrent en fjerdedel av det vi har klart å verne
de siste 15 årene. Så ordningen har fungert. Men
det er viktig at vi får bort denne ene lille enheten. Og
jeg tror at det heller ikke koster så mange kroner.
Men jeg er villig til å vente til revidert nasjonalbudsjett
blir lagt fram.

  Jeg er vel kjent med den problemstillingen
som Holten Hjemdal tar opp. Det er riktig at en del av disse verneprosessene
går mye tregere, eller stopper opp, fordi det
er én skogeier i området som ikke
ser mulighet for reinvestering. Men samtidig har vi det hensynet å ta
at vi skal ha et skattesystem som er rimelig og rettferdig, og som
behandler alle likt. Og det vi gjør hvis vi gjør
unntak for enkelte skogeiere i en slik sammenheng, er jo å legge
til rette for at realisasjon av enkelte formuesobjekter aldri
kommer til beskatning. Det er det dilemmaet man står i
når man skal vurdere skattereglene på dette området.

 Ønsker Line Henriette Holten
Hjemdal oppfølgingsspørsmål?

 Nei, takk.





                

 Dette spørsmålet, frå Peter
Skovholt Gitmark til helse- og omsorgsministeren, er overført
til finansministeren som rette vedkomande.

 Jeg har følgende spørsmål
til finansministeren:

«Skattedirektoratet har endret
søkekriteriene i folkeregisteret. Denne endringen gir mange
praktiske problemer, spesielt for private helsetjenesteleverandører.
Tidligere kunne man søke på pasientens
fødselsdato, samt på deler av for- og etternavn.
De nye reglene gjør at man må bruke 11
siffer i personnummer, samt hele for-, mellom- og etternavn
for å søke opp pasienten.

Hvorfor skal private helseleverandører
underlegges strengere krav til personvern enn offentlige som er
deres bestiller?»

  Jeg gjør først oppmerksom
på at representanten Gitmark tidligere har stilt meg dette
spørsmålet skriftlig. Det skjedde 10. april
i år, og han fikk svar 25. april.

Det er riktig at det etter gjeldende
regler er en noe videre adgang til å utlevere opplysninger
til offentlige myndigheter enn til private aktører. Det
skyldes at folkeregisteret ble opprettet som et felles register
for ulike offentlige myndigheter, slik at disse slipper å føre egne
separate personregistre. Folkeregisterets formål er således
først og fremst å tjene offentlige interesser.

Folkeregisteret er avhengig av å motta
opplysninger fra den enkelte borger for at det til enhver tid skal
inneholde korrekte opplysninger. Den enkelte borger må ha
tillit til at informasjonen som gis folkeregisteret, ikke
videreformidles fritt til enkeltpersoner og private institusjoner. Ellers
er det grunn til å frykte at det blir vanskeligere å få den
enkelte borger til å melde fra om nye eller endrede forhold.
Registerets behov for korrekte opplysninger er altså avhengig
av at befolkningen har tillit til at opplysningene i det vesentlige
benyttes i tråd med registerets hovedformål.

Personer og private institusjoner kan etter
folkeregisterloven få utlevert ikke-taushetsbelagte opplysninger
fra folkeregisteret dersom opplysningene er nødvendige
for å ivareta lovmessige rettigheter og plikter.
I forskriften til loven er det fastsatt at opplysninger om noen
få «navngitte identifiserbare» personer
kan utleveres med mindre opplysningene kan røpe
et personlig forhold.

Fødselsnummer alene er ikke
ansett som nok til å identifisere en person. Fødselsnumre
kan forveksles mellom personer, eksempelvis ved at andre
personers fødselsnummer oppgis i kontrollsituasjoner, eller
at man ved feiltasting av et siffer kan få opp en annen
persons identitet. Personvernhensyn tilsier således at
man foretar kontroll mot flere kriterier enn bare fødselsnummer.

Av hensyn til personvernet og faren for forveksling
av opplysninger besluttet Sentralkontoret for folkeregistrering
i 2003 å innskrenke søkekriteriene slik at fullt
navn og fødselsdato eller fullt navn og fødselsnummer
måtte være kjent.

Fra og med 15. mars 2006 er det imidlertid også mulig å gjøre
oppslag på etternavn i kombinasjon med følgende elementer:

fornavn

adresse

poststed eller kommune

Av personvernhensyn vil opplysninger ikke
bli utlevert dersom søkekriteriene gir treff på registrerte
personopplysninger til mer enn én person. I et slikt tilfelle
må søket spesifiseres ytterligere for å sikre
entydig treff, eller man kan rette en henvendelse til
Særregisteret ved Sør-Hedmark likningskontor for
manuell behandling.

Finansdepartementet og Fornyings- og administrasjonsdepartementet
har nylig satt ned en arbeidsgruppe som skal foreta en bred gjennomgang
av folkeregisterets rolle som det sentrale registeret på personinformasjonsområdet.
Viktige oppgaver for arbeidsgruppen er å vurdere hva som
skal være folkeregisterets formål og
prinsippene for utlevering av folkeregisteropplysninger, både
til private og til det offentlige. Arbeidsgruppen skal avgi sin sluttrapport
innen 1. april 2007.

 Grunnen til at dette spørsmålet
ble tatt opp igjen, er at jeg som representant ikke var
fornøyd med det svaret som statsråden gav
skriftlig.

Når det nå sies
av statsråden at dette er i det offentliges interesse,
vil da statsråden også bekrefte at det
er i det offentliges interesse at man får behandlet
flest mulig pasienter best mulig, og at de private helsetjenesteleverandørene
tilbyr en essensiell tjeneste også til det offentlige
helsevesen, som er deres bestiller?

La meg ta et eksempel: Private røntgeninstitusjoner, som
leverer sine tjenester utelukkende på bestilling
fra de regionale helseforetakene, sier
nå at de ikke kan gjøre sitt arbeid
på en sikker og rasjonell måte på grunn
av de nye reglene, som medfører at de i altfor mange tilfeller
har problemer spesielt når
det gjelder lange navn og spesielle bokstavkombinasjoner. Ser statsråden
at dette er et problem som må løses?

 Det er viktig å ha flere tanker i
hodet samtidig når en vurderer spørsmål
som dreier seg om personvern. Det er nettopp
derfor reglene er slik som de er.

Det burde være fullt mulig
nå på etternavn i kombinasjon med fornavn, adresse,
poststed eller kommune å klare å finne
de personene det faktisk dreier seg om, hvis man skulle
få treff på flere enn én person når
man søker i dette registeret.

Men det er viktig å understreke at
folkeregisteret først og fremst er opprettet for å tjene
det som er det offentliges interesser, samtidig som det skal forvaltes
på en slik måte at man tar hensyn til
personverninteresser. Den arbeidsgruppen som er nedsatt, skal gå gjennom
dette spørsmålet.

Det er fremdeles slik at private aktører
på helsemarkedet er et viktig supplement, og det eventuelle
supplementet registreres som noe annet i forhold til hvordan man håndterer
folkeregisteret, og er en annen type politisk spørsmål
og en annen politisk debatt. Men her er det viktig å ta
flere hensyn.

  Jeg er for så vidt mer fornøyd
med svarene som kommer nå, enn det som kom i det skriftlige
svaret. Jeg er også fornøyd
med at statsråden trekker inn arbeidsgruppen som skal se
på problemstillingene rundt dette.

Likevel ønsker
jeg å bruke litt tid på et nytt eksempel, nok
en gang med de private røntgentjenesteleverandørene,
som ikke er mer private enn bl.a. landets fastleger. Jeg synes
det i utgangspunktet er ganske treffende, for disse behandler
nesten bare pasienter ut fra bestilling fra de regionale
helseforetakene.

Det jeg ser som et stort problem, er at fram
til arbeidsgruppen legger fram sin innstilling, har man personverninteresser
som står mot liv og helse-interesser. Ser statsråden
at det i ytterste konsekvens kan være
et stort problem, ved at man ikke finner den riktige journalen
tidsnok fordi søkekriteriene har blitt endret, og at det
medfører unødvendig lang saksbehandlingstid hos
f.eks. røntgentjenesteleverandørene?

  Etter det svaret jeg gjennomgikk, burde det være
fullt mulig for enhver privat helseinstitusjon å finne
fram til rett person. Hvis det ikke går gjennom
søk over nettet, kan det altså behandles manuelt.
Det vil også ha stor betydning for liv og helse
hvis man finner fram til feil person. Det er bakgrunnen for at folkeregisteret
må håndteres med stor forsiktighet, også fordi
man ikke skal utlevere opplysninger som kan røpe
personlige forhold.

Det er heller ikke slik at vi kan
regulere forholdet mellom den offentlige helsetjenesten
og private helseinstitusjoner gjennom måten man ivaretar
personverninteresser på i forhold til folkeregisteret.
Her må vi rett og slett klare å skille to hensyn
fra hverandre. Men samtidig jobbes det med å gjøre
folkeregisterhåndteringen så effektiv som mulig,
samtidig som vi tar personvernhensyn.

 Vi går då tilbake til spørsmål
6.





                

 Dette spørsmålet, frå representanten
Per Roar Bredvold til samferdselsministeren, blir teke
opp av representanten Morten Ørsal Johansen.

 «Hedmark mangler 333 mill.
kr bare for å ta igjen etterslepet på vedlikehold
av veidekkene i Hedmark. Veiene er i dag i stor grad preget av dype
hjulspor, hull og sprekker. Den verste er kanskje riksvei
3.

Hva vil statsråden bidra med for at
etterslepet blir tatt, og at vi får en forbedring
og dermed sikrere veier å kjøre på?»

  Det er rett, slik representanten Bredvold
seier, at det er eit stort etterslep i vegvedlikehaldet i Noreg, både
på riksvegar og på fylkesvegar. Etterslepet har
bygt seg opp gjennom mange år, og det auka vesentleg
på grunn av nedprioritering av vedlikehaldet i den fireårsperioden
Framstegspartiet hadde vesentleg påverknad
på statsbudsjettet. På tre budsjettforlik fekk
Framstegspartiet auka vedlikehaldsposten – post
23 – med 1 mill. kr i statsbudsjettet for 2005, medan budsjettframlegget
til Bondevik II totalt innebar store kutt på vegvedlikehaldet.

Etterslepet på løyvingar
til asfalt er spesielt synleg og merkbart for trafikantane.
Ein analyse Statens Vegvesen har gjennomført
for 2005, viser at av dei totalt 28 000 km riksveg i Noreg
er det vel 30 pst., eller om lag 8 600 km, som vert vurdert å ha
dårleg eller svært dårleg dekkestandard.
Med slike tal kan eg lett skjøne den kritikken som kjem
frå vegbrukarane.

Det er eit klart mål å redusere
dette etterslepet. Regjeringa auka derfor midlane til
vegvedlikehald med 70 mill. kr i høve til budsjettframlegget
for 2006 frå Bondevik II-regjeringa. Dette er
eit fyrste steg på vegen til å minske konsekvensane
av at det tidlegare har vore for lite midlar til
vedlikehald av vegane, men dette er dessverre
eit arbeid som vil måtte ta noko tid. Vi snakkar
trass alt om store midlar her.

Midlane til drift og vedlikehald skal dekkje
mange føremål. Det vert derfor alltid ein konkurranse mellom
midlar til asfaltering og midlar til andre gode
føremål.

Dei tala som representanten Bredvold refererer
frå Hedmark, gjeld både riksvegar og
fylkesvegar. Av dei 333 mill. kr som er etterslepet på vegdekket,
gjeld meir enn 60 pst. fylkesvegar, som fylkeskommunen
har eit hovudansvar for.

Eg er godt kjend med problemstillinga om etterslep
av vedlikehald av både riks- og fylkesvegar.
Regjeringa vil difor snu utviklinga frå førre
periode og arbeide for å få til ein auke
i løyvingane til slike føremål i dei
komande budsjetta.

Hans Frode Kielland Asmyhr hadde
her overtatt presidentplassen.

  Statsråden sier her at
Regjeringen har økt veibevilgningene med 70 mill. kr. Det
rimer i grunnen dårlig med at Hedmark har fått
en nedgang på sine veivedlikeholdsmidler på 20 pst.
Og uten at det er noen trøst for Hedmark, har
faktisk alle fylker fått en nedgang på veivedlikeholdsmidlene.
Har statsråden en god, og jeg gjentar 

en
god

, forklaring på hvorfor alle
fylker har fått en nedgang, når statsråden
påstår at det har vært en økning?

 Det eg sa, var at Regjeringa auka
løyvingane utover Bondevik II-regjeringa sitt
forslag med 70 mill. kr, og det er korrekt. Det eg òg sa,
var at Bondevik II-regjeringa hadde store kutt på vedlikehaldssida både
i dette budsjettet og i tidlegare budsjett, som òg Framstegspartiet
var med og framforhandla. Det er sjølvsagt årsaka
til at det i fylka er kutt totalt sett.

Det tek tid å snu ei slik skute, som
eg sa i mitt førre svar. Me er i gang med den jobben, og
det skal me fortsetje med i regjering.

  Jeg bad om en god forklaring, og forklaringen
til statsråden var at de hadde økt bevilgningene
i forhold til Bondevik II-regjeringens budsjett
for 2005. Jeg gjentar spørsmålet igjen, og jeg
vil ha en god forklaring: Hvorfor er det en nedgang i alle
fylker i forhold til 2005, når Regjeringen påstår
at de har økt bevilgningene med 70 mill. kr? Jeg skjønner ikke det.

  Det er ei veldig enkel forklaring på det,
nemleg at det som låg i budsjettet frå Bondevik
II, innebar ein endå større reduksjon.
Så enkelt er det. Og at me ikkje greidde å leggje
inn nok midlar i forhold til å få ein pluss totalt
sett, beklagar eg. Men det er òg slik, og det er kanskje
det som er ei hovudårsak til etterslepet gjennom mange år,
at mykje av det som ligg av midlar, er bunde opp i investeringsprosjekt. Det
krevst faktisk ganske mykje politisk handverk, og eg vil òg
seie politisk mot, å omprioritere frå investering
til drift, for på investeringssida ventar veldig mange
folk på midlar nettopp til sitt prosjekt, stortingsrepresentantar medrekna.
Det har ein politisk kostnad å ta midlar. Eg var f.eks.
i Gudbrandsdalen og varsla mange hundre menneske som ventar
på midlar til E6, om at dei må vente lenger om
me skal omprioritere til vedlikehald, gitt dei rammene ein har.

Regjeringa har ambisjon om å auke
rammene. Det kjem me til å gjere, og me skal òg
prioritere drift og vedlikehald på ein betre måte
enn det tidlegare regjeringar har gjort.





                

 Dette spørsmålet er utsatt.

Spørsmål 20 er allerede besvart.





                

  Dette spørsmålet, fra representanten Jan-Henrik
Fredriksen til landbruks- og matministeren, vil
bli tatt opp av representanten Hans Frode Kielland Asmyhr.

 Jeg har følgende spørsmål
til landbruks- og matministeren:

«Tallet for antallet rein i Vest-Finnmark,
som ble vedtatt av Stortinget, skulle ha vært på 64
100 dyr 1. april 2005. Reindriftsforvaltningens anslag for 2005
viser til en økning av dyr som med kalvetilvekst ville
passere 150 000 dyr. Dette gjentar seg på mange
måter i 2006. Dette kan gi en økologisk og samfunnsøkonomisk
katastrofe i tillegg til dyretragedier og massedød
av reinsdyr.

Hva vil statsråden foreta seg for å opprettholde
Stortingets vedtak og redusere reintallet til fastsatt nivå?»

 Aller først vil jeg si at jeg er glad
for at problemstillinga blir tatt opp, og at miljø- og
ressursspørsmål er noe som engasjerer Stortinget.
Det er bra, og det skal jeg også bidra til å følge opp
videre.

Spørsmålet om hvordan reintallet
i Vest-Finnmark skal reduseres til det nivå som
Reindriftsstyret i 2002 fattet vedtak om, har vært tema
her i Stortinget en rekke ganger. Sist dette spørsmålet
var oppe, var så seint som våren 2005 da forrige
landbruks- og matminister fremmet et forslag om en begrenset revisjon
av reindriftsloven. Forslaget innebar bestemmelser om reintallsreduksjoner
og nye bestemmelser om sanksjoner. Bakgrunnen for at dette forslaget
ble lagt fram, var behovet for å kunne iverksette lovbaserte
tiltak som på kort sikt kunne bidra til å legge
et grunnlag for en økologisk bærekraftig reindrift.
Det var særlig situasjonen i Vest-Finnmark som
var bakgrunnen for at det var ønskelig å få en
endring i reindriftsloven før en mer omfattende
revisjon av loven ble lagt fram for Stortinget. Som kjent valgte
Stortinget å ikke behandle dette lovforslaget.
Situasjonen i dag er derfor at vi fortsatt ikke
har effektive sanksjonsmuligheter. Jeg har tatt dette til etterretning
og har valgt andre innfallsvinkler i forhold til denne
problemstillinga.

Før jeg går nærmere
inn på hvordan vi jobber med reintallstilpasninga, er jeg
nødt til å korrigere og nyansere reintallet som
representanten Kielland Asmyhr, på vegne av representanten
Fredriksen, oppgir for 2005. Nye tellinger viser at reintallet i
Vest-Finnmark pr. 1. april 2006 er på ca. 88 000 dyr. Det
er dermed noe lavere enn i fjor på samme tid. Da var reintallet
pr. 1. april på ca. 91 000 dyr. Utviklinga i reintallet
går altså nå i riktig retning. Det er grunn
til å tru at dette til dels henger sammen med at det er
foretatt noen bevisste endringer i reindriftspolitikken, nærmere
bestemt innretninga av økonomiske virkemidler over
reindriftsavtalen.

Det er også en del andre
positive trekk som vi må ta med oss når vi diskuterer
denne saken. Vinterbeitene har i år vært særdeles gode
med optimale snøforhold. Dette kan merkes ved at reinen
nå er i bra hold. Det har jeg sjøl fått
mulighet til å se i vinter, og det er bra. Markedssituasjonen
er fortsatt svært god, noe som kan tilskrives en aktiv
markedsføring av reinkjøtt. Dette har igjen fått
virkning på prisene som oppnås for reineierne.
Et annet positivt trekk er at resultatet av en beiteundersøkelse
som ble foretatt sommeren 2005, viser en positiv utvikling på lavbeitene,
spesielt på vinterbeitene.

Til tross for disse positive signalene er det
fortsatt nødvendig å redusere reintallet i Vest-Finnmark.
Men det er nødvendig å gjøre dette gjennom
tiltak på flere plan:

Fortsatt må det legges til rette for å stimulere
til økt slakteuttak. I den sammenhengen er det bl.a. nødvendig å ha
fokus både på etterspørsels-
og tilbudssida. Produktutvikling, utnyttelse av infrastrukturen,
samarbeidet mellom aktørene
i verdikjeden og importkvoter er viktig her. Det har vært
jobbet aktivt på disse områdene siste året,
og det vil jeg prioritere å jobbe videre med.

Erfaringer så langt fra arbeidet med
reintallstilpasninga er nyttig å ha med seg i det videre
arbeidet. Reindriftsstyret har derfor satt i gang en vurdering av
prosessene rundt fastsettelsen av høyeste reintall samt
gjennomføringa av reintallstilpasninga. Vurderinga vil
foreligge til høsten.

Stabile rammebetingelser er en nødvendig
forutsetning for en bærekraftig reindrift. Dette er også påpekt
av Riksrevisjonen i deres undersøkelse av reinbeiteressursene
i Finnmark. Fastsetting av grenser mellom reinbeiteområder,
distrikter og sidaområder er en sentral del av dette
arbeidet. Dette arbeidet er i gang nå og vil være
et viktig bidrag for å få balanse mellom
reintall og beiteressurser.

Som påpekt innledningsvis er dagens
reindriftslov mangelfull med hensyn til sanksjonsmuligheter ved
brudd på lover og offentlige vedtak. Istedenfor å fremme
en begrenset revisjon av reindriftsloven har jeg valgt å prioritere
arbeidet med å få fram en ny og fullstendig reindriftslov.
I dette arbeidet har vi holdt en rekke konsultasjonsmøter
med Sametinget og NRL. Jeg var sjøl i Karasjok for kort
tid tilbake og hadde møte med Sametinget og NRL der.
Når denne loven er vedtatt, vil vi kunne få en
lov som både ivaretar reindriftas behov for en
hensiktsmessig regulering av de interne forholdene, samt mer operative
regler for styring og forvaltning av reindrifta, herunder
sanksjonsbestemmelser. Jeg tar sikte på å oversende
Stortinget forslag til ny reindriftslov innen oktober
i år.

Erfaringene så langt har vist at arbeidet
med reintallstilpasninga ikke er noen enkel
oppgave. Etter min vurdering vil derfor en slik brei og
samlet innfallsvinkel til problemstillinga, som jeg har redegjort
for, være den mest effektive måten å oppnå resultater
på.

 Jeg takker statsråden for svaret.

Det er riktig, som statsråden sier,
at denne problemstillingen har vært behandlet i Stortinget
en rekke ganger tidligere uten at antallet rein har gått
betydelig ned. Situasjonen i Vest-Finnmark er prekær
på mange måter, og man kan stille spørsmål
ved om næringen selv er i stand til å håndtere
denne problemstillingen. Det har vært forsøkt
en rekke ganger med frivillige tiltak. Jeg forventer at statsråden
nå setter dette i fullt fokus, og at han vil vurdere tvangstiltak
overfor næringen for å få en kraftig
nedgang i antallet rein, slik at det vil stå i forhold
til de beiteressurser som er på Finnmarksvidda. Det er
ingen tvil om at reintallet må betydelig ned, og den frivillighetslinjen
som har vært så langt, kan ikke fortsette.
Vil statsråden vurdere å innføre tvangstiltak?

  Som jeg sa, kommer jeg tilbake til Stortinget
med et forslag til ny reindriftslov i løpet av høsten,
antakeligvis i oktober. I den forbindelse vil vi i fellesskap få en
god mulighet til å jobbe med enkeltelementer både
i lovtekst og i forhold til praktisk utforming av politikk. Jeg
er glad for engasjementet til Fremskrittspartiet
og håper vi kan ha en god prosess når saken kommer
til Stortinget.

Mitt utgangspunkt er at økologi og
bærekraft må være en overordnet
inngang i forhold til dette. Det betyr at vi må ha virkemidler
som gjør at reintallet står i forhold til de grensene økologi
og bærekraft setter. Det må være
mulig å håndheve. Utover det vil jeg ikke
gå inn på detaljer nå og kommer
som sagt tilbake med en fullverdig lov til høsten.

 Jeg takker for svaret.

Fremskrittspartiet
ser frem til at statsråden skal fremme forslag til reindriftslov
i Stortinget, og vi vil bidra konstruktivt når det kommer
til behandling. Det er riktig, som statsråden sier, at økologiske
forhold må vektlegges når man fastsetter antallet
rein. Vi forutsetter imidlertid at når statsråden
fremmer forslag til ny lov for Stortinget, vil det inneholde tiltak
som gjør at vi en gang for alle kan få bukt med
dette problemet.

  Min intensjon med å fremme
forslag til ny reindriftslov for Stortinget er definitivt å finne
løsninger i forhold til en vanskelig
situasjon, bl.a. det med reintall opp mot de grensene som økologi
og bærekraft setter, spesielt i Vest-Finnmark.





                

