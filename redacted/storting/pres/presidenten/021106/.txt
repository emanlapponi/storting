 Representanten Kari Lise 

Holmberg

, som har vært permittert,
har igjen tatt sete.

Fra representantene Kjell 

Engebretsen

 og Thore A. 

Nistad

 foreligger
søknader om permisjon i dagene 6. og 7. november for å delta
i OSSEs parlamentarikerforsamlings besøk i Aserbajdsjan.

Etter forslag fra presidenten ble
enstemmig besluttet:

1.	Søknadene behandles straks
og innvilges.

2.	Følgende vararepresentanter innkalles for å møte
i permisjonstiden: 
For Akershus fylke: Sverre 

Myrli

For Oppland fylke: Morten Ørsal 

Johansen

3.	Morten Ørsal Johansen innvelges i Lagtinget for den tid
han møter for representanten Thore A. Nistad.

 Sverre Myrli og Morten Ørsal Johansen er
til stede og vil ta sete.

Valg av settepresident

 Presidenten vil foreslå at
det velges en settepresident for Stortingets møte
i dag – og anser det som vedtatt.

Presidenten ber om forslag på settepresident.

 Jeg foreslår Elisabeth Røbekk Nørve.

 Elisabeth Røbekk Nørve
er foreslått som settepresident. – Andre
forslag foreligger ikke, og Elisabeth Røbekk
Nørve anses enstemmig valgt som settepresident for dagens
møte.

Representanten Øystein Hedstrøm vil
fremsette et privat forslag.

 På vegne av representantene Karin
S. Woldseth, Ulf Erik Knudsen, Per Sandberg, André Kvakkestad,
Kenneth Svendsen og meg selv vil jeg fremsette
et forslag om stans i planene om digitalt bakkenett og revurdering
av Norges digitale infrastruktur.

 Representanten Steinar Bastesen vil fremsette
et privat forslag.

 Jeg vil fremsette et forslag om å forby
krenkende og skadelige sex- og kontaktannonser via tekst-TV.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

statsråd Svein Ludvigsen

statsråd Ansgar Gabrielsen

statsråd Erna Solberg

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes om å reise seg. –

Vi starter med første hovedspørsmål,
fra representanten Inge Ryan.

 Jeg ønsker å stille
et spørsmål til næringsminister Ansgar
Gabrielsen.

Norsk industri sliter voldsomt
for tida. Særnorske forhold er en viktig årsak
til de problemene som vi er inne i. En rekke lokalsamfunn
og enkeltpersoner er usikre på hva framtida vil
bringe for deres arbeidsplasser og deres lokalsamfunn.
Vi ser også at arbeidsledigheten er på vei opp
i en rekke områder i landet. Mange
av oss frykter at dette vil bli et stort problem, både
utover høsten og ikke minst når vinteren
kommer for fullt.

Har næringsministeren noen
strategi for hvordan man skal få stanset denne nedbyggingen
av norsk industri?

 Representanten Ryan beskriver en virkelighet
som gjelder mange lokalsamfunn i dag, ved at det har vært
bedriftsnedleggelser, og at en del bedrifter kan stå i fare
for å bli nedlagt – med derav følgende økt
arbeidsledighet hvis man ikke greier å skaffe nye
arbeidsplasser som erstatning for de som forsvinner.

Så sier representanten Ryan
at særnorske forhold gjør seg
gjeldende. Det er vel riktig at det er en del særnorske forhold
som gjør seg gjeldende, men det er definitivt også en
del av en internasjonal virkelighet, med en tilbakegang i verdensøkonomien,
hvor svært mange land – mer eller mindre alle
de landene det er naturlig å sammenlikne seg med – dessverre
er i en tilsvarende situasjon. Så har vi i tillegg noe
som er særnorsk, som påvirker konkurransekraften
til norsk næringsliv betraktelig, og som i realiteten er
dråpen som nå får begeret til å flyte
over i en del bedrifter ved at konkurransekraften er blitt så svekket
at man velger å flytte ut, eller man utsetter eller
unnlater å flytte ut og får en derav følgende
nedleggelse.

Det er ingen tvil om hva som er de tyngste
faktorene i dette bildet. Det er det som går på kronekurs,
det er det som går på rentenivå, det
er det som går på vårt kostnadsnivå generelt,
og ikke minst det som går på vårt
lønnsnivå. Men det er heller ingen tvil om at
hvis vi skal få bukt med disse tingene som egentlig er årsaken
til den virkeligheten vi nå ser, er det tunge prosesser
og ingen «kvikkfiksing» som kan ordne det. Det etter
mitt skjønn aller viktigste vi som
er politikere i hvert fall kan gjøre, er å forholde
oss til den situasjonen vi nå har i Stortinget, knyttet
til budsjettbehandlingen. Vi vet hvilken medisin som skal tas i
forhold til hva som påvirker rentekurs, hva som påvirker
kronekurs. Vi vet også hva som skal til for at
lønnsveksten i Norge skal komme ned på nivå med våre
konkurrenter. Det må partene i arbeidslivet
gjøre til våren. Men fra Regjeringens side
(presidenten klubber) legger vi etter initiativ
fra statsministeren definitivt opp til en dialog med partene
(presidenten klubber), slik at vi skal komme bort fra den situasjonen
vi har hatt de sju siste årene, nemlig markert høyere
lønnsvekst enn hos våre handelspartnere
(presidenten klubber igjen).

 Presidenten må minne om
begrensningens kunst.

 Jeg er klar over at man har en del veivalg
i statsbudsjettet, men er det noen særskilt industristrategi
som næringsministeren har på gang? Har man en
plan for hvordan man skal sikre og utvikle nye industriarbeidsplasser
i Norge? Og hvis man har en plan, vil Stortinget få ta
del i drøfting av denne planen som næringsministeren
og Regjeringa eventuelt måtte ha?

 Som Stortinget så utmerket godt vet,
og som antakeligvis også representanten Ryan
utmerket godt vet, er det industrien selv, basert på de
rammevilkårene vi politikere til enhver tid greier å stable
på bena, som er utløsende for det vi får
til av nyskaping, det vi får til av innovasjon, og det
vi får til av gründervirksomhet i dette landet.
Det er ikke slik at Stortinget eller Regjeringen
vedtar nye industriprosjekter, slik man gjorde i de gode, gamle
dager. Nå legger vi til grunn at vi gjennom generelle rammebetingelser,
gjennom å satse massivt på forskning, skal gjøre
det interessant å starte
opp industri. Det kan gå på infrastrukturutbygging
f.eks. Jeg var i går i Grenland-området og hadde møte
med industrien i Grenland. De er opptatt av generelle rammebetingelser,
de er opptatt av infrastruktur, de er opptatt av å ta i
bruk de mulighetene som f.eks. gass vil kunne gi industrielt. Men
særskilte, igangsatte statlige industriprosjekter fremstår
nok ikke som det som etter mitt skjønn
skal til for å løse den situasjonen
vi er i.

 Det blir oppfølgingsspørsmål – Marit Arnstad.

 Det har foregått en nokså eiendommelig
debatt i avisene de siste dagene mellom industrien
og næringsministeren om hvorvidt vi har noen
særlige næringspolitiske utfordringer.

Jeg er glad for at næringsministeren
i dag bekrefter at industrien er i en vanskelig
situasjon, og at det er forhold en er nødt til å ta
alvorlig. Men etter de svarene som er gitt her i dag,
må en jo spørre seg: Hva er Regjeringens holdning?
Skal en her lene seg tilbake og vente og håpe på en
svekket kronekurs og sette sin lit til enkelte generelle virkemidler, eller
er en villig til å føre en målrettet næringspolitikk
for å bidra til både å forhindre
en del av de nedleggelsene en nå ser, men også til å skape
ny næringsvirksomhet?

Da er spørsmålet: Hvis en
vil føre en målrettet næringspolitikk,
vil en i så fall reversere noen av de næringsfiendtlige
forslagene i årets statsbudsjett – en sjudobling
av kostnadene ved lønnsplikt ved permittering, en halvering
av SNDs midler i en tid der en har kapitaltørke og en fjerning
av refusjonsordningen for sjøfolk?

 Representanten Arnstad sier innledningsvis
at det har foregått en intens debatt mellom næringslivet
og næringsministeren de siste dagene om hva som er situasjonen.
Jeg kan berolige representanten Arnstad og det øvrige storting
med at det ikke er tilfellet. Men en avis som
vel ikke er helt ukjent for Arnstad, nemlig Nationen,
har hatt noen overskrifter som kunne tyde på at
det var situasjonen, hvilket det altså ikke er.
Det er møter med industrien hele veien, knyttet til
hva som er det viktigste å endre
for at næringslivet skal komme over i en annen konkurransesmessig
situasjon enn den man befinner seg i pr. i dag. Da er
det slik at det er noen tiltak som politisk kan initieres,
som vekter veldig tungt, og så er det noen som
i realiteten betyr svært lite, uansett hva vi måtte
gjøre.

Det som er det absolutt viktigste, er at vi
greier å snu den trenden vi har hatt, ved at vi hvert år
siden 1995 har svekket konkurranseevnen til norsk næringsliv
på de parametrene hvor politikerne har innvirkning. Det
har vi først og fremst gjort (presidenten klubber) gjennom
de budsjettvedtak som er fattet i
denne sal, som i stor grad har resultert i den situasjonen som vi
er i nå (presidenten klubber). Og jeg står med
en lang rekke sitater fra fremtredende stortingsrepresentanter som
hvert år (presidenten klubber igjen)… – Beklager,
president!

 Jeg tror salen kan unnvære
sitatene.

 Da passer det bra at jeg slutter.

 Sigvald Oppebøen Hansen – til
oppfølgingsspørsmål.

 Eg konstaterer at statsråden er svært
defensiv med omsyn til desse utfordringane som gjeld industriarbeidsplassar.
Regjeringa sit passiv og ser på at industriarbeidsplassar
forvitrar. Statsråden var sjølv inne
på at han besøkte Grenland-området i
går. Ja, der er tusenvis av industriarbeidsplassar lagde ned
dei siste åra, utan at Regjeringa i det heile
har lyfta ein finger.

Men eg har eit konkret spørsmål
knytt til det som òg statsråden var inne
på, at det er viktig kva som no skjer i samband med budsjettbehandlinga
her på huset. Og når det gjeld permitteringsregelverket,
altså lønsplikt under permittering, foreslår
Regjeringa å auke lønsplikta for næringslivet
frå 3 til 20 dagar. Det betyr ein kostnad på ca.
25 000–30 000 kr pr. permittert
arbeidstakar. Er ei utgift for næringslivet på fleire
hundre millionar kroner eit tiltak som er med på å redde
arbeidsplassane i landet? Alternativet til det er sjølvsagt
at arbeidstakarane blir sagde opp. Så spørsmålet
mitt er konkret: Meiner statsråden at det er eit godt tiltak?

 Først vil jeg innledningsvis kommentere
det som var utgangspunktet, nemlig at Regjeringen er svært
defensiv, og at det eksempelvis, som representanten fra Telemark
nevnte, i Grenland-området de siste årene, dvs.
for så vidt gjennom hele 1990-tallet, har vært
en markert tilbakegang i antall industriarbeidsplasser. Det fikk
jeg meg forelagt i går. Men denne regjeringen vi har nå,
som kom på bena for et år siden, kan ikke
påta seg ansvaret for den nedbyggingen som har skjedd i
norsk industri sammenhengende – i realiteten
siden begynnelsen av 1970-tallet. At en akkurat nå har
en spesiell utfordring der man står
i fare for en raskere nedbygging av industrien enn det vi har hatt
sammenhengende, er det heller ingen tvil om.

Når det gjelder representantens konkrete
spørsmål vil jeg henvise til, punkt 1: Det er
et absolutt budsjettspørsmål, og punkt 2: Administrasjonsministeren
er den som administrerer det, og spørsmålet bør
følgelig stilles til den ansvarlige statsråd.

 Øystein Hedstrøm – til
oppfølgingsspørsmål.

 Flere og flere i det norske samfunn
hevder at Norge ikke har noen næringspolitikk og ikke
har hatt det på mange år. Et eksempel
på det var da vi i går fikk besøk i Fremskrittspartiets
gruppe fra en hjørnesteinsfabrikk, en familieledet bedrift
gjennom tre generasjoner – Mustad 

&

 Søn – som
har en merkevare som er kjent over hele verden. De har
etablert seg i sju forskjellige land, og det er kun 375
arbeidsplasser igjen i Norge. Nå skal de utfase ytterligere
100.

Næringsministeren har vitterlig sagt
ved flere anledninger at vi må harmonisere konkurransebetingelsene mellom Norge
og EU-land. Er det ikke slik at vi har en formuesskatt
som er annerledes og mer drepende i Norge enn i andre
land der de ikke har denne skatten, eller en intro
på høyere formuesnivåer og med lavere
satser, og at saldoavskrivningsreglene i Norge er vanskelige
osv.? Vil statsråden gå inn for å harmonisere
disse betingelsene, slik han har lovet?

 Det er en riktig påpekning som Hedstrøm
gjør i forhold til det som går på skatt
og avgift. Det er et viktig element for om en bedrift skal fortsette å produsere
i Norge eller ikke fortsette. Dette
påvirker bunnlinjen og kan i mange tilfeller være utløsende
med hensyn til om det skal bli svarte eller røde tall.

Det er ingen tvil om hva som har vært
ambisjonen for denne regjeringen. Vi har en ambisjon om å senke
skatte- og avgiftsnivået med 31 milliarder kr
i løpet av denne stortingsperioden. Vi har allerede redusert
det med 17 milliarder kr – og det i seg
selv er for så vidt historisk. Vi har 14 milliarder kr
igjen i forhold til denne ambisjonen. Det er heller ingen tvil om
at den skatten som representanten Hedstrøm peker på,
har betydning for norsk næringsliv og for norsk eierskap
i norsk næringsliv. Skauge-utvalget har dette på agendaen
sin og skal komme med sin innstilling.

Det er ingen tvil – i hvert fall ikke
hos meg – om hva som bør bli utfallet av behandlingen
av denne formuesskatten. Den bør harmoniseres med det som
er gjeldende latin i Europa.

 Presidenten satte særlig
stor pris på bemerkningen om latin.

Vi går til neste hovedspørsmål.

 Også eg har eit spørsmål
til næringsministeren.

Dagleg kjem det meldingar om permitteringar,
oppseiingar, utflagging og konkursar. Signala kjem frå heile landet
og gjeld alle delar av konkurranseutsett næringsliv.
Myre Fiskeindustri og Sunnmørsfisk har gått konkurs.
Lilleby Smelteverk set kroken på døra. Hjellegjerde,
Hadeland Glassverk og Mustad flaggar ut. Elkem og Hydro
legg investeringsplanane på hylla, berre for å nemna
nokre få eksempel.

NHO i Rogaland offentleggjorde i førre veka
ein rapport som viser at 60 pst. av eksportbedriftene i
fylket har planar om eller kan tenkja seg å flagga
ut. Over 50 pst. av TBLs bedrifter vurderer det same.

Me har no den sterkaste veksten i
arbeidsløysa i Noreg på over ti år.
Næringsministeren ser ut til å vera blant
dei få i landet som ikkje er bekymra for situasjonen. Innsatsen
så langt og her i dag har stort sett vore å bagatellisera
situasjonen og prøva å leggja skylda på alle
andre. Mitt spørsmål er: Kor lenge har
næringsministeren tenkt å vera ein passiv
tilskodar til den negative utviklinga som me ser innafor
industrien vår?

 Det er jo vel kjent retorikk i politikkens
verden at man dekker over tidligere synder ved å peke
på at de som nå måtte ha ansvaret, nærmest
skulle ha det totale ansvaret for det som har ledet frem til den
situasjonen vi har i dag.

Vi må bare erkjenne at vi
i dette landet – særlig fra midten av 1990-tallet – har
fokusert altfor lite på hvilke politiske rammebetingelser
vi skal påvirke for at vi i det hele tatt skal kunne ha
en konkurranseutsatt sektor. Det er ingen tvil om at når
man har valgt å øke de offentlige budsjettene,
med nye reformer og nye arbeidsplasser som skal til for å dekke
disse behovene, er det bare ett sted å ta det
fra. Industrien har påpekt dette gjentatte ganger. Og en
analyse av det som skjer i disse bedriftene
som nå flagger ut, og som har gått konkurs – som
representanten Akselsen nevnte – viser
at for fiskeindustriens del er det i særlig grad to årsaker:
Det er råstoffprisene, og det er vår manglende
markedsadgang for bearbeidede fiskeprodukter i forhold til EU. Og
Akselsens anvisning om å oppheve EØS-avtalen vil jo ikke
akkurat være et godt bidrag for å lette
situasjonen i så måte, verken for denne industrien eller
andre.

Analysene viser helt klart at for de andre
bransjenes vedkommende er det to hovedårsaker. Den ene
er de bedriftene i de bransjene som ikke har gjort de
omstillingene som har vært nødvendige – for
det er ikke slik at man kan si at hele møbelbransjen
har et kjempeproblem. En del har det, og en del lykkes. Hovedårsaken
er knyttet til kostnadsnivået som man opplever i Norge.
Da kommer man ikke utenom det faktum at rente, kronekurs
og lønnsutvikling definitivt
er en utløsende årsak til at disse bedriftene
har måttet flagge ut. Og det er klart at bedrifter som
produserer … (Presidenten klubber.)

Jeg får tilleggsspørsmål,
så da kan jeg fullføre.

 Mitt spørsmål gjekk på om
næringsministeren ville gjera noko. Ut frå det
svaret eg fekk i dag, kan eg ikkje sjå at det
er spesielle signal på det området.

Eg kan vera einig i at
det kan ha vore for lite fokusert på næringspolitikken
dei siste åra, men det har iallfall ikkje blitt
betre det siste året. Eg minner om at så seint som
i juni, då Stortinget behandla revidert nasjonalbudsjett,
hadde næringsministeren moglegheit
til å påverka. Dei forslaga som blei fremma av
Arbeidarpartiet her på Stortinget, ville ha vore
med på å gjera næringslivssituasjonen
betre. Han og Regjeringa valde altså å ha eit
meir ekspansivt budsjett, som er ein av grunnane
til at me er i den situasjonen som me er i. I vår, då Arbeidarpartiet fremma
forslag om bl.a. innsparing, blei me nærast latterleggjorde.
Det blei bagatellisert. Det er òg slik at så seint
som på laurdag i førre veka var næringsministeren ute
og sa at dei problema som me no opplever i industrien, er svartmaling
og ikkje i tråd med realitetane.

Eg vil spørja: Er det slik at næringsministeren
ikkje ser dei problema som norsk industri
i dag slit med?

 I den grad næringsministeren skulle
bli beskyldt for ikke å gjøre de rette
tingene, skyldes det i hvert fall ikke at man ikke
har tilstrekkelig oversikt. Det ville jeg aldri kunne
skjule meg bak.

Hver uke har jeg besøk av en rekke
bedrifter som beskriver sine utfordringer og sine
problemer. Men jeg tror det er ganske viktig, og jeg vil
si i særlig grad når man er i en situasjon
hvor man har definitive utfordringer, at man gjør en analyse
av hva det er man kan forandre, og hva det er man er villig til å forandre. Etter
mitt skjønn er det den rene uriktighet, for å si
det parlamentarisk, når det hevdes at man ikke
har gjort noe. Denne regjeringen har gjennom sine budsjettforslag
hatt historisk store lettelser i skatter og avgifter, som påvirker
næringslivets muligheter til å videreføre
driften i dette landet. Jeg er fullstendig klar over at det er enkeltelementer
som inngikk f.eks. i Plaza-forliket, som jeg skulle ønske
at vi hadde hatt muligheten til å reversere. Men vår
ambisjon om fortsatt 14 milliarder kr i skatte- og avgiftslette
gir jo nettopp rom for at vi skal kunne prioritere de
tingene som vil ha størst effekt for å beholde
konkurranseutsatt sektor.

 Det blir oppfølgingsspørsmål – Ranveig Frøiland.

 Dessverre er det ikkje berre retorikk,
men verkelegheit at arbeidsplassar forsvinn kvar einaste dag. Skattelette
er ikkje svaret. Denne regjeringa har gjort det til ein
dyd å snakka om næringsnøytralitet, mens
industrien ropar på tiltak som er målretta mot industrien.

Arbeidarpartiet skal ikkje bruka
ei krone meir i budsjettet enn det som Regjeringa legg opp til.
Vi brukte mindre i revidert nasjonalbudsjett enn det Høgre
og Regjeringa gjorde, og vi vart latterleggjorde.

Eg konstaterer at næringsministeren
ikkje har noko svar å koma
med i den situasjonen som industrien er i i dag, med utflagging
og nedlegging av arbeidsplassar. Då spør eg: I
den situasjonen vi har, med at det vert fleire arbeidsledige, kvifor
gjer Regjeringa det vanskelegare for dei som er arbeidsledige? På alle
område kuttar dei på tiltak for dei arbeidsledige,
med dei utfordringane det er. Ikkje vis til ein annan
statsråd, Regjeringa har ansvaret.

 Jeg har aldri oppfattet representanten
Frøiland som nevneverdig tungnem, så dette
er nok et uttrykk for manglende vilje til å erkjenne det
faktum at her jobbes det på bred front fra Regjeringen for
nettopp å legge til rette for at vi skal ha en
konkurranseutsatt sektor i dette landet.

For å gjenta: Når det gjelder
de områdene som jeg spesielt jobber med for å bedre
vilkårene, er det definitivt etter innspill fra
det næringslivet som jeg oppfatter at også representanten
Frøiland har omsorg for. Jeg var senest i går
i Grenland og traff alle industribedriftene der nede.
Vi diskuterte hva er utfordringene, hva er analysen og hva er det
vi kan gjøre som politikere. De tingene som jeg får
servert som gangbare for å bedre vilkårene,
er også de tingene vi tar fatt i fra a til å.

Når det gjelder begrunnelsen for permitteringsreglene og
konsekvensene av dem, vil jeg henvise til rette vedkommende statsråd,
det er ikke mitt område.

 Audun Bjørlo Lysbakken – til
oppfølgingsspørsmål.

 Tidligere i høst mistet 411 verftsarbeidere
ved Mjellem 

&

 Karlsen i Bergen jobben etter at
verftet ble slått konkurs bare fem uker etter
at nye eiere hadde overtatt. Dette skjedde til tross for at det
ble uttrykkelig bekreftet av de nye eierne i forbindelse med departementets
behandling av godkjenningen av ervervet at den tradisjonsrike verftsvirksomheten ved
Mjellem 

&

 Karlsen skulle videreføres.

I Dagsrevyen forrige mandag var det
et intervju med næringsministeren der
han sier at han føler seg lurt av de nye eierne
av Mjellem 

&

 Karlsen. Det går også fram
av et notat fra Næringsdepartementet at inngrep overfor
eierne har vært diskutert med Regjeringsadvokaten. Konklusjonen
har vært at dette er umulig fordi ervervsloven er opphevet.
Dette viser altså at man er i en situasjon der næringsministeren
innrømmer at verdiskaping og arbeidsplasser
i Norge står uten beskyttelse mot spekulanter.
Det setter debatten i sommer om ervervslovens avskaffelse i et litt
spesielt lys.

Hva slags politiske initiativer planlegger
statsråden for å få på plass
igjen en slik beskyttelse av folks arbeidsplasser?

 For det første fremsetter
representanten Lysbakken et utsagn som i det minste kan
tolkes som om næringsministeren på Dagsrevyen skulle
sagt at han følte seg lurt. Det er ikke riktig.
Jeg hørte hva ingressen var fra journalisten. Vi i departementet
har aldri uttalt at vi føler oss lurt. Det fremgår også av det
notatet som representanten har fått tilgang til. Det som
er uomtvistelig, er at det er et misforhold mellom det
som er anmeldt i ervervsmeldingen 8. april, og det som er situasjonen
relativt få uker etterpå.

Nå er det ikke noe nytt
at ervervsmeldinger har et annet innhold enn det som viser seg å være
situasjonen relativt kort tid etterpå. Det kan det være gode
grunner til, og det kan det være mindre gode
grunner til. Det skjer en utvikling i bedriftene og i økonomien.
Hva visste man, og hva visste man ikke? Vi har ikke noe
grunnlag for å hevde at kjøperen av Mjellem 

&

 Karlsen
har unndratt opplysninger i forbindelse med ervervsmeldingen. Jeg konstaterer bare
at det er en annen realitet rundt selskapet fem,
seks, syv uker etter enn det var på ervervstidspunktet.

 Morten Lund – til oppfølgingsspørsmål.

 Den særnorske
situasjonen for norsk næringsliv er at Regjeringen gjør
problemene verre. Stortinget har vedtatt en opptrappingsplan for å markedsføre
norsk reiseliv. Det er ikke en opptrapping Regjeringen
legger fram, det er det motsatte.

Stortinget har vedtatt en forskningsavgift
på all norsk fisk. 130 mill. kr kommer inn, forutsatt at
staten skulle følge opp med like mye. Det gjør ikke
Regjeringen. Stortinget har vedtatt at skogkulturstøtten
skal holdes på et høyt nivå – det
er det to og et halvt år siden Stortinget vedtok. 100 mill.
kr har nå blitt til null millioner. En halvering av investeringene
til skogbruket vil bli resultatet. Når det gjelder Nasjonal
transportplan, ligger vi nå 1,2 milliarder kr bak planen.
Maskinene og folkene er ledige til å gjøre en
jobb. Ikke en gang NHO ber nå om ekstra
skattelette, de ber om penger til de punktene som jeg nå nevner.

Spørsmålet mitt til næringsministeren
er: Hvorfor vil ikke Regjeringen engang følge
opp det som Stortinget har vedtatt?

 Regjeringens overordnede målsetning
i forbindelse med årets budsjett var at vi skulle
ha et budsjett som skulle fortjene betegnelsen «ansvarlig økonomisk
politikk» innenfor en forsvarlig økonomisk
ramme. Det skulle legge grunnlaget for en mulig nedgang i rente
og et minsket press på krona, som er de viktigste
elementene for alle de næringene representanten
Morten Lund her snakker om og har en genuin omsorg for.

Det er ingen tvil om at vi på en del
områder ikke har vært
i stand til overfor Stortinget å fremme forslag som fullt
ut etterkommer det som har vært Stortingets vilje. Nå har
jo Stortinget en utmerket anledning til å gjøre endringer
på disse ting, men det er klart at hvis man skal være
enig om en ytre ramme, kan man komme i den situasjon
at man ikke får plass til alle de ønskene,
vedtak, forutsetningene som ligger til grunn i forkant. Det har
vi anvist også i årets budsjett.

Når det gjelder spesielt
det området som jeg har ansvar for innenfor
reiseliv, vil jeg bare henvise til at de skatte- og avgiftsreduksjoner
som den bransjen har fått, antakeligvis er det tyvedobbelte
av reduksjonen i markedsføringstilskudd til samme bransje.

 Vi går videre til neste
hovedspørsmål.

 Eg vil stille eit spørsmål
til fiskeriministeren.

Eg har sett i media den seinare tida
at det skal vere eit såkalla fleirtal i Stortinget
for å utsetje utdelinga av dei 40 konsesjonane som det
står om i Sem-erklæringa. Det har etter
mitt skjønn ikkje vore gjort noko
formelt vedtak i Stortinget om det, og eg har tillate meg å sende
eit brev til statsråden, der eg peikar på at Framstegspartiet
ikkje er ein del av dette såkalla fleirtalet
som ønskjer utsetjing av desse tildelingane.
Mitt spørsmål blir då om statsråden har
endra litt oppfatning og synspunkt på dette når
han no har fått beskjed om at Framstegspartiet
ikkje inngår i dette fleirtalet, og at det faktisk
kan vere med og skubbe på slik at Regjeringa
kan få anledning til å dele ut dei 40 konsesjonane
dersom dei ønskjer det, med basis i eit fleirtal saman
med Framstegspartiet her i huset.

 Jeg ønsket å tildele
40 nye konsesjoner, og hadde lagt opp til å gjøre
det i høst. Da Regjeringen i vår fremla stortingsmeldingen
om laksefjorder, bekjentgjorde vi også utlysing
av 40 laksekonsesjoner, og jeg gav uttrykk for at det
var naturlig at vi fikk en parallellitet i behandlingen av de to
sakene. Dette ble ytterligere forsterket gjennom den offentlige
debatt, der bl.a. Arbeiderpartiets fraksjonsleder i energi- og miljøkomiteen
gjorde det helt klart at de fant det uakseptabelt at jeg skulle
tildele konsesjoner i områder som skulle
behandles i Stortinget. Da jeg så ble gjort kjent med av
komiteens leder at man ikke ville behandle laksefjordene
før tidligst på nyåret, fant jeg det
nødvendig å forhindre forskottering av Stortingets
behandling – og måtte dermed stoppe tildelingen
av laksekonsesjonene.

Det er riktig at jeg har fått et avklarende
brev fra Fremskrittspartiet, og gjennom det som nå blir
sagt her, konstaterer jeg og forstår det slik at det er
et flertall i Stortinget som ikke har til hensikt å verne
arealer som det kan være aktuelt å tildele
de 40 konsesjonene i. Det gjør at Stortingets flertall
er på en linje, slik jeg tolker det, noe som gjør
det mulig å tildele 40 konsesjoner i høst. Så med
den avklaringen, hvis den er riktig, stiller saken seg på en
helt annen måte, og dermed er det grunnlag for å tildele
konsesjonene i høst.

 Det svaret var jo så klart at det
vel ikkje er nødvendig med ei oppklaring.

Eg kan stadfeste at Framstegspartiet
står fullt og heilt bak det som eg skreiv i mitt brev til
statsråden, og dermed skulle det vere grunnlag
for at statsråden kan setje i gang og dele ut
dei 40 konsesjonane i haust. Eg er svært nøgd
med svaret.

 Presidenten antar at dette ikke
kan bli klarere nå.

 Det kan det knapt bli. Det er likevel
klart at her kan det være andre, nemlig Stortingets
mindretall, som har et annet syn, men jeg retter meg etter
flertallets.

 Det blir oppfølgingsspørsmål – Sylvia Brustad.

 Jeg må si jeg er meget overrasket
over det svaret som statsråd Ludvigsen nettopp
gav. Det er på bakgrunn av at et klart flertall i energi-
og miljøkomiteen er blitt stilt overfor en helt håpløs
situasjon av Regjeringa, selv ved at Regjeringa først
gir signaler om at de skal dele ut laksekonsesjoner, hvilket
Arbeiderpartiet ikke er
imot, og etterpå kommer med en sak om laksefjorder, hvor
det er forslag om å verne noen fjorder, som Stortinget ikke
har fått anledning til å ta stilling til. Det
er da uttrykt fra et klart flertall et ønske
om at dette må foregå i riktig rekkefølge,
nemlig at Stortinget først må ta stilling til
hva som skal vernes eller ikke vernes, før
Regjeringa tildeler laksekonsesjoner. Det har i og for seg statsråd
Ludvigsen visst i lang tid, og jeg er nå meget overrasket
over at han likevel sier at han vil tildele
konsesjoner, på tross av at han har fått signaler også fra egne partifeller
her i dette hus om at han må vente med å tildele
dem til Stortinget har fått sagt klart fra om hvilke områder
som faktisk skal vernes.

 Jeg konstaterer at et flertall i Stortinget,
bestående av Fremskrittspartiet
og regjeringspartiene, er beredt til å akseptere at jeg
tildeler konsesjoner. Jeg registrerer at Arbeiderpartiet
fortsatt er av en annen mening. Konsekvensen vil være
at eksempelvis de ti konsesjonene som vi har tenkt tildelt i Øst-Finnmark, ikke
vil kunne tildeles hvis den linjen skulle føres at det
skulle vernes. Jeg oppfatter det slik at flertallet har avklart
gjennom den prosess som nå har vært, at man ikke
har til hensikt å verne arealer som det kan være
aktuelt å tildele de 40 konsesjonene på, og jeg
tar flertallets syn til etterretning i den videre bearbeiding av
denne saken.

 Vi går videre til neste
hovedspørsmål.

 Eg skal få stilla eit spørsmål
til kommunalministeren.

Senterpartiet er djupt
og oppriktig bekymra i forhold til dei meldingane som no kjem frå foreldre,
frå tilsette i skule og omsorg, frå lokale folkevalde.
Ein førebur kutt i forhold til ein god offentleg skule
og ei meir verdig omsorg. Deler kommunalministeren vår
uro, eller vil ho halda fram med sin bodskap om at konkurranseutsetjing
og privatisering er løysinga, sjølv om ho veit
at for ei mengd mindre kommunar står det ikkje
nokon marknad klar til å ta over? Vil ho halda
fram med sin auke til private skular og dermed undergrava
den offentlege skulen? Er ho fornøgd med at ho
no er med på å leggja grunnlaget for eit anna
samfunn i Noreg enn det likeverdige samfunnet som vi har
hatt så langt, basert på viktige fellesverdiar?

 Vår evne til å ha
et likeverdig samfunn er først og fremst avhengig av at
vi kan levere gode offentlige tjenester. Men skal vi levere gode offentlige
tjenester, må vi ivareta det den første
halvtimen av denne spørretimen har dreid seg om, nemlig
vilkårene for næringslivet.

Vi har lagt frem et budsjett som først
og fremst er avpasset mulighetene til fortsatt å ha et
levedyktig næringsliv. De som ikke klarer å se
sammenhengen mellom den offentlige etterspørselen etter
arbeidskraft som en faktor i forhold til lønnsdannelsen
og konkurranseproblemene knyttet til næringssektoren i
Norge, ser heller ikke hvordan vi skal ha en vekstkraft
i fremtiden som sørger for at vi har private og konkurranseutsatte
arbeidsplasser i Norge. Derfor har det vært nødvendig å ha
et stramt budsjett.

Men innenfor det stramme
budsjettet har vi prioritert kommunesektoren ved at den underliggende
utgiftsveksten i budsjettet er 0,5 pst., mens
veksten i kommunesektoren er 1,25 pst. Det viser
at kommunesektoren er prioritert på bekostning av andre
deler av offentlig sektor. Men så er det helt riktig at
det i mange kommuner er en vanskelig økonomisk
situasjon. Det er flere årsaker til at den situasjonen
er vanskelig. En av de viktigste årsakene er
at utgiftene øker mer enn inntektene til tross for denne veksten,
og da må vi i Norge begynne å gå til
roten av problemene: Hvordan stopper vi utgiftsveksten? Og utgiftsveksten
stopper vi ikke bare ved å øke
inntektene, vi er nødt til å ta de grepene som
et stramt budsjett gjør, og som sørger
for at vi kommer i en mer stabil utvikling for utgiftsveksten. Hvis
vi får en lavere rente, betyr det 800 mill. kr
pr. prosentpoeng den går ned, til kommunesektoren. Disse
sammenhengene må vi ha med. Det skjer mange ting i enkelte
kommuner som vi skulle ønske det ikke
var nødvendig å gjøre i dag, men vi er
nødt til å ta hensyn til balansen mellom
offentlig og privat sektor. 

For øyeblikket prioriterer vi kommunesektoren,
men vi kan ikke løse alle
oppgaver.

 Det er inga usemje om at det trengst
viktige tiltak for å sikra varierte arbeidsplassar.
Men eg kan òg konstatera – og beklagar veldig
sterkt – at det er inga innleving hos kommunalministeren
i forhold til den uroa som mange foreldre og tilsette
no kjenner når det gjeld dei velferdstenestene som kommunane
til no har hatt ansvaret for.

Erfaringar med utsetjing
av omsorgstenester – som er ei løysing
frå kommunalministeren – er i Danmark og i Sverige
blanda. Sjukeheimar i Helsingborg og Stockholm går no tilbake
til kommunal drift. Internasjonale selskap driv for tida
i fleire byar i Noreg med underskot som ein bevisst strategi.
Kvifor ikkje innsjå at det er lønskostnadene
som utgjer hovudtyngda av kostnadene også i norske
kommunar, og støtta opp om ein opptrappingsplan for å sikra
ein betre økonomi og for å sikra tryggleik
for folk flest?

 Jeg tror at konkurranse
er et uovertruffent virkemiddel til å finne frem til de
beste driftsformer. Gjennom konkurranseutsetting vil man
se hvor det er slakk i en organisasjon, og hvor det er muligheter
til å drive bedre. Noen ganger vil da offentlig
sektor selv kunne drive bedre og billigere enn privat
sektor når det gjelder noen av disse tjenestene.
Det er konkurranse som virkemiddel
vi fra Regjeringen har vært mest opptatt av, for det er
en prosess som får frem slakk i organisasjonen. Det interessante
med dette er at Magnhild Meltveit Kleppa ikke
vil ha konkurranse ved at hun forbyr
det, eller gjør det økonomisk ulønnsomt
ved at hun ikke har ønsket et nøytralt
momssystem i forhold til konkurranseutsetting. Det betyr ikke
at det kommunale selvstyret ikke skal få lov
til å prøve ut om det er mer lønnsomt å drive
med konkurranseutsetting eller ikke, men man skal legge en barriere
på 24 pst. høyere moms på en
del av disse tjenestene.

Konkurranseutsetting er ikke et hovedsvar.
Hovedsvaret er å sette i gang mange ulike omstillingsprosesser
i kommunesektoren. Vi legger ikke skjul på én
ting: Det er ikke nok penger på kort sikt til å løse alle
velferdsoppgavene. Og det har Regjeringen sagt fra vi la frem kommuneøkonomiopplegget.

 Det blir oppfølgingsspørsmål – Heikki Holmås.

 I valgkampen lovte Høyre å skape
en bedre skole. Selv om Erna Solberg mener
det, har jeg vanskelig for å tro at
valgkampstrategene i Høyres Hus ikke kan forstå at
det er vanskelig å skape verdens beste
skole når man samtidig vil kutte i kommuneøkonomien.
Kvalitet koster, og nå kuttes det i skolekvaliteten rundt
omkring i hele landet på grunn av den dårlige økonomien.

Statsråden har tidligere sagt at det
er et stramt budsjett neste år. Vi vet at kommunene
driver med et underskudd på ca. 5 milliarder kr
i år. Det legges opp til, sier de til oss i Stortinget
og i forbindelse med budsjettbehandlingen, at det kommer til å bli like
stramt eller enda strammere neste år.

Da er spørsmålet mitt: Har
statsråden planer om at det skal være like
dårlig kommuneøkonomi
i årene som kommer, eller har hun tenkt at dette
skal være et engangstilfelle, og at det kommer
til å bli mye bedre når hun bare
får mer penger til kommuneøkonomien?

 Det er behov for to ting for å komme
bedre i balanse i forhold til kommunenes
oppgaver og utgifter. Det ene er at de pengene vi bruker i kommunesektoren, ikke bare
kanaliseres til nye velferdsreformer. Det er 2,6 milliarder kr
i økte bevilgninger til kommunesektoren i år.
Hvis de 2,6 milliarder kr hadde kommet i frie
inntekter, hadde det vært en betydelig lettere situasjon
enn når hoveddelen av beløpet, 2,1 milliarder kr,
er knyttet til bundne midler og øremerkede midler.

Jeg tror derfor at hvis vi skal komme i balanse
i kommunesektoren, har vi en felles jobb å gjøre
i Norge – vi har en felles jobb i dette huset
og i Regjeringen: Når vi har en situasjon i det
konkurranseutsatte næringslivet som er slik som den er
i dag, må vi også ta innover oss at vi alle
må prioritere ned noen av de ønskene
vi har hatt i våre programmer og i våre
valgkamper, og sørge for at kommunene kan svelge unna
velferdsreformene i et tempo som gjør at det ikke
går ut over de tingene som på ethvert tidspunkt ikke
har høyest prioritet. Derfor er det en like
stor utfordring for Heikki Holmås å være
med på ikke å binde opp alle
midlene som går til kommunesektoren, slik SV har gjort
ved å prioritere f.eks. barnehagesektoren så høyt
som de har gjort i år.

 Per Sandberg – til oppfølgingsspørsmål.

 Fremskrittspartiet
inngikk et forlik med regjeringspartiene angående kommuneproposisjonen
for neste år. I det forliket gav vi Regjeringen en mulighet
til å øke overføringene til kommunene – fra 4,5 milliarder kr
til 5 milliarder kr, hvis vi tar med skatteøkningen.
Når budsjettet kommer, viser det seg at Regjeringen ikke
har utnyttet de mulighetene som ligger der, og det kommer forskjellige
argumenter fra Regjeringen og regjeringspartiene her på huset
om hva som er årsaken til det.

Nå er det slik at vi har fått
et brev fra finansministeren som sier at skatteanslaget
vil gå ned, og derfor er på en måte ikke
det bakt inn i kommuneøkonomien
for neste år. Så følger også statsråden
nå opp med det samme som Kristelig Folkeparti
her på huset – ved Ivar Østberg – har sagt,
at det er barnehageforliket som er årsaken til at Regjeringen ikke
greier å følge opp de intensjonene som lå i forliket,
i kommuneproposisjonen. Og da vil jeg spørre statsråden:
Hva er egentlig årsaken til at Regjeringen ikke
har benyttet seg av muligheten til å øke overføringene
til kommunene ytterligere?

 Regjeringspartiene inngikk et samarbeid
med Fremskrittspartiet om kommuneøkonomien
for neste år, hvor rammen for veksten i kommuneøkonomien
var på 2–2,5 milliarder kr i
2003-budsjettet. Den er blitt på 2,6 milliarder kr,
altså 100 mill. kr mer enn det som var
satt i den rammen. Innenfor rammen er det et
skift mellom penger, mellom øremerkede
midler og frie midler, og det skyldes altså at parallelt
med samarbeidet og det vedtaket som ble gjort mellom Høyre
og Fremskrittspartiet, inngikk Fremskrittspartiet også en bindende
avtale med andre partier på Stortinget
som økte behovet vårt for å fylle
opp med øremerkede midler.

Jeg synes vi har fulgt opp det forliket vi
har hatt. Når det gjelder de ekstraordinære skatteinntektene,
står det i samarbeidsavtalen mellom regjeringspartiene
og Fremskrittspartiet at man skal
beholde dem i 2002 og i 2003. Det som viser seg nå, er
at den ekstra milliarden som lå til grunn som
et anslag – som det altså ikke var sikkert ville
komme – ikke har kommet. I konkurranseutsatt
næringsliv og andre steder faller for øyeblikket
skatteinntektene generelt sett i Norge, og da er det heller ingen penger å overføre.
(Presidenten klubber.) Og da synes jeg heller ikke at
Fremskrittspartiets argumenter om at dette skulle vært
lagt inn i 2003, holder.

 Presidenten ber om at tiden blir
respektert.

Reidar Sandal – til oppfølgingsspørsmål.

 Med tilvising til dei svara som kommunal- og
regionalministeren nettopp har gitt, vil eg vise
til at Regionrådet for Hamar-regionen uttaler at dei sterkt
beklagar Regjeringa sitt forslag til statsbudsjett for neste år:

«Alle
kommuner i Hamarregionen må nå skjære ned
på tjenestetilbudet til barn, eldre og pleietrengende.
Resultatet er dårligere livskvalitet for en stor del av innbyggerne.

Regionrådet beklager overfor innbyggerne
de nedskjæringer som må gjøres i 2003.
Disse nedskjæringene er statens politikk og ønske, ikke
kommunepolitikernes.»

Eg vil gjerne stille statsråden følgjande
spørsmål: Gjer slike utsegner som her er refererte,
inntrykk på statsråd Solberg? Meiner statsråden
at kommunepolitikarane i Hedmark har greie på kva som er
kvardagen i kommunane deira?

 Ja, det gjør inntrykk på meg hver
gang jeg møter kommuner som både er
i en vanskelig økonomisk situasjon
og også må foreta endringer, omstillinger,
og noen steder også nedskjæringer
på et offentlig tjenestetilbud. Noen kommuner
må ha større nedskjæringer enn andre,
fordi vi har et bredt flertall på Stortinget, inklusiv
Arbeiderpartiet, som har vært med på å legge
om inntektssystemet i en nedtrapping mot 2006, som gjør
at selv om det er vekst i kommuneøkonomien, er det mange
kommuner som opplever at på grunn av endringene i inntektssystemet
har de ikke en reell vekst i den enkelte kommune.
Det er først og fremst på grunn av omleggingen
av inntektssystemet.

Men det er andre ting som også gjør
inntrykk på meg. Det gjør inntrykk på meg å være
på ensidige industristeder eller på småsteder
i Nord-Norge hvor fiskeindustrien stopper opp fordi vår
konkurranseevne er blitt dårligere, og fordi vi ikke
klarer å sørge for at lønnsforholdene
er slik at balansen i norsk økonomi blir riktig. Og det
er først og fremst et resultat av for høy bruk
av penger i offentlig sektor, for stor etterspørsel etter
arbeidskraft i offentlig sektor. Vi bidrar altså med at
omstillingsbehovene blir sterkere i næringslivet, og flere
arbeidsplasser går tapt. Vi kan ikke snakke om
kommuneøkonomi
uten også å se på basisen i
norsk økonomi ellers.

 Odd Roger Enoksen – til
oppfølgingsspørsmål.

 Statsråden har aldeles rett i at det ikke
er mulig å se på kommuneøkonomien
uten også å se på de områdene
som de to øvrige statsråder som er her i dag,
representerer. Og på alle disse tre områdene
opplever vi altså nå problemer. Arbeidsplasser
forsvinner både innenfor
tradisjonelt næringsliv og innenfor fiskeindustrien,
uten at noen av de to statsrådene ser ut til å foreta
seg noe nevneverdig på det området.

Kommunene må legge ned tjenestetilbud
i et betydelig omfang, og kommunalministerens bidrag i denne sammenheng
er å gjenta og gjenta at det er nødvendig med
konkurranseutsetting for å møte denne situasjonen. Det
som er hovedproblemet med Regjeringens politikk, er at man legger
til rette for sterk vekst i privat konsum på bekostning
av målrettede tiltak både mot næringsliv og
mot kommunesektoren, mot tjenestetilbud.

Men mitt spørsmål til kommunalministeren
er: Når kommunalministeren til stadighet gjentar at konkurranseutsetting
er veien å gå, hva slags erfaringer
er det kommunalministeren bruker som bakgrunn for sine
påstander? Kan hun dokumentere at det gir varige kostnadsreduksjoner
og kvalitetsheving ved konkurranseutsetting?

 La meg begynne med å si at jeg oppfatter ikke
at mine kolleger ikke svarer. Jeg oppfatter
at det er noen i Stortinget som etterspør selektive virkemidler
fordi de ikke ønsker å gå til
roten av problemene i norsk økonomi for øyeblikket,
nemlig det store offentlige forbruket og etterspørselen etter
arbeidskraft. Og jeg skjønner hvorfor det er vanskelig å svare
på det, for da svarer man at det ikke er opposisjonspartienes
politikk som er bra i det lange løp verken for kommunesektoren eller
for konkurranseutsatt næringsliv. Det er faktisk en politikk
som også holder igjen på offentlige
utgifter.

Så til spørsmålet
om konkurranseutsetting. Vi har enkelteksempler på at konkurranseutsetting
er meget bra, at man har fått frem bedre gevinster
knyttet til å sette tjenester ut på anbud. Jeg
har en lang rekke eksempler på enkeltområder
hvor det er slik. Men det er klart at når man har gjort
konkurranseutsetting én eller to ganger, vil det ikke være
mye å hente på slakk i organisasjonen. Da vil
man over tid ikke hente noe nytt hver eneste gang hvis
det ikke er en stor teknologiutvikling på det
området man har konkurranseutsetting på. Derfor
må vi gå selektivt inn i hver sektor.

 Steinar Bastesen – til oppfølgingsspørsmål.

 Det norske folk sitter og ser på at
vi har den muntlige spørretimen i Stortinget. Hva har kommunalministeren å si
til det norske folk og til dem som driver hjemmehjelpsordning,
når de har fått beskjed om å kutte i
hjemmehjelpen på grunn av kommuneøkonomien? De
har fått beskjed fra sin kommune at de må kutte
så og så mye. Er det meningen at folk skal drukne
i sin egen skitt, og at hjemmehjelpen ikke skal få vaske
og utføre de tjenestene som er nødvendig på grunn
av at de får avskåret tilskuddene til kommunene
fra Kommunaldepartementet?

Nå vet vi at kommunene er pålagt
oppgaver fra staten, og vi vet at staten forhandler om lønnsavtaler – kommunene
må betale – men det følger ikke
penger med. Hva vil kommunalministeren si til hjemmehjelpen som
må kutte i vaskingen hos dem som er ute i distriktet?

 Når jeg svarer i den muntlige spørretimen
i Stortinget, svarer jeg stortingsrepresentanter. Jeg mener ikke
at den muntlige spørretimen er lagt opp til at det skal
gis svar med tanke på TV-sendingene. Jeg skjønner
at noen stortingsrepresentanter synes at det er forumet,
men en statsråd skal ha respekt for Stortinget og svare
Stortinget.

Jeg har lyst til å understreke at
jeg ikke tror at det er noen steder i norske
kommuner hvor den situasjonen som representanten Bastesen nå beskriver,
er reell. Det er fullt mulig å finne andre områder – med
mindre konsekvenser – som man kan gjøre
endringer på i kommunesektoren. Fortsatt er kommunesektoren
meget godt finansiert i Norge, men det kreves en lengre
periode med sterkere omstilling for å få frem
bedre omstillingseffekter enn de rene kuttene.

Så er det feil som representanten
Bastesen nå sier, at staten forhandler i lønnsoppgjørene
og ikke betaler for seg. Staten forhandler om ett lønnsoppgjør – jeg
har alltid ment at det burde kommunesektoren gjøre selv – og det
gjelder læreroppgjøret. Staten har betalt for
læreroppgjøret, senest med 1,7 milliarder
kr mer for å dekke de ekstraordinære innbetalingene
til Statens Pensjonskasse som en konsekvens av lærerforhandlingene.

 Vi går videre til neste
hovedspørsmål.

 Til kommunalministeren:

En av de store samfunnsutfordringene vi står
overfor, er at mange unge mennesker har betydelige problemer med å klare
de høye bokostnadene. Det viktigste
tiltaket både for ungdom og for økonomisk
vanskeligstilte er at vi unngår ytterligere press på boligprisene.
Da må vi øke boligbyggingen.

Myndighetenes viktigste
virkemiddel for å få det til er rimelige lån
fra Husbanken. Regjeringen kuttet husbanklånene med 2 milliarder
kr i forhold til Stoltenberg-regjeringens budsjettforslag. Det gjorde
at Husbanken gikk tilnærmet tom i sommer. Neste år
må etterslepet hentes inn. Det forutsettes økt
lånebehov for barnehager. Regjeringens budsjettforslag
vil følgelig ikke bedre situasjonen
på boligmarkedet. Problemene for ungdom vil bli større.
Hvordan kan statsråden forsvare for unge familier at
Regjeringen sitter passiv i en situasjon hvor ungdom ikke
klarer bokostnadene?

 Den viktigste faktoren både for
boligbyggingen i Norge og for unges boligutgifter er ikke
Husbankens låneramme, men rentenivået i Norge. 90 pst.
av alle boligkjøp i dette landet finansieres ikke
av Husbanken, men av private banker. Jeg er enig i at lånerammen
kan ha en betydning for utbyggingen, men jeg tror analysen er feil
hvis man mener at det er det som er viktigst, i dagens
situasjon, når det gjelder unges boligutgifter.

For det første er det sånn
at de fleste unge mennesker som etablerer seg, etablerer
seg ikke gjennom å bygge egen bolig eller
kjøpe nybygd bolig. De fleste av dem gjør det
ved å kjøpe bolig på bruktmarkedet. Derfor
er rentenivået det viktigste. Jeg synes det er viktig å understreke
det, for hvis rentenivået går opp, vil det være
en brems på videre utbygging både i
privatfinansiert og i husbankfinansiert regi. Hvis rentenivået
går opp, vil det også medføre
at etterspørselen etter boliger går
ned, fordi etterspørselen etter boliger er avhengig
av at folk har råd til å kjøpe den boligen.

Nå er situasjonen at boligprisene
for øyeblikket ser ut til å flate ut på grunn
av usikkerhet i norsk økonomi og på grunn av at
situasjonen ellers viser hvor følsomt dette boligmarkedet
er, ikke bare når det gjelder nybygging.

Det vi har gjort i forhold til ungdom i dette
budsjettet, er at vi bl.a. har utvidet nedbetalingstiden for boliglån
til utleieboliger fra 30 til 50 år. Det vil gi en lavere
kostnad for dem som ønsker å bygge utleieboliger,
og vi kan få realisert flere prosjekter til lavere husleie
ved at man ikke bare etterspør subsidier
for å bygge slike, men ved at vi har fått en bedre
låneordning.

I tillegg er det slik at selv om barnehagerammen
er litt i overkant av 1 milliard kr, har vi også brukt
noe av dette på barnehager de senere årene.

 Jeg er helt sikker på at statsråden
er klar over at prisen på bruktboliger også avhenger
av nybygging.

Arbeiderpartiet
har foreslått omfattende boligtiltak for ungdom. I tillegg
til å øke nybyggingslånene vil vi øke bostøtten,
og vi vil satse kraftig på bygging av billige utleieboliger
for ungdom. Da er det ikke tilstrekkelig å utvide
tilbakebetalingsperioden for lånene, slik statsråden sier.

Hva gjør Regjeringen? Jo, Regjeringen
strammer inn når det gjelder hvem som skal få boligtilskudd,
bl.a. til utleieboliger. Neste år vil sannsynligvis tilskuddene
i all hovedsak bare gå til flyktninger og bostedsløse.
Arbeiderpartiet vil ha et system med
fast 30 pst. statlig tilskudd for å få bygd
utleieboliger, for å få bygd flere utleieboliger
for å gjøre det enklere for ungdom. Regjeringens
opplegg fører til at man vil svekke selve boligbyggingen
generelt, men man snakker også om en svekking av
byggingen av spesielle utleieboliger for ungdom. Da blir det tull å si
at man vil målrette boligtiltakene for ungdom. Det er de
som rammes sterkest av Regjeringens handlingslammelse.

 Presidenten vil bemerke at ordet «tull» ikke
er av de aller mest parlamentariske ord i vokabularet!

 Det kan være riktig for
det, president!

 La meg begynne med å rette opp feil
i den oppramsingen som representanten Schjøtt-Pedersen
kom med. Han sa det bare ville bli penger til bostedsløse
og flyktninger innenfor boligtilskuddet. En stor
del av pengene innenfor boligtilskuddet går
til de såkalte boligsosiale handlingsprogrammene, som er
for vanskeligstilte, men ikke bostedsløse, som
trenger en bedre bolig i regi av kommunene.
Cirka halvparten av boligtilskuddet i fjor gikk faktisk til den
gruppen. Det betyr at vanskeligstilte som kanskje har andre
ting, men som ikke er inne i de rene
bostedsløseprosjektene, faktisk får en stor del
av dette. Det er en viktig del av det å sørge for
at uføre og personer med andre tilleggsproblemer
får en mer stabil og sikker bolig, selv om det i dag kanskje
er å flytte dem fra utleiemarkedet til en permanent bolig som
de selv eier.

Jeg mener faktisk at Arbeiderpartiet
burde rost Regjeringen. Vi har i dette budsjettet foretatt den største økningen
i bostøtten fra ett år til et annet som noen
gang er foreslått. Arbeiderpartiet
hevdet i fjor at de økte bostøtten.
Realiteten da vi gikk gjennom det, var at det var et reelt
kutt for alle bostøttemottakere med unntak av
dem som bodde i de fire største byene.
Det er nesten (presidenten klubber) 200 000 mill. kr mer
i bostøtte. Kanskje Arbeiderpartiet
kunne tjent på ikke bare å krisemaksimere,
men også (presidenten klubber) …

 Da går vi til siste hovedspørsmål.

 Jeg har et spørsmål til kommunalministeren.

I går kunne vi lese at UDI-direktør
Trygve Nordby ønsker å fjerne all advokatbistand
i forbindelse med asylsøknader
som er åpenbart grunnløse. Dette dreier
seg ofte om personer som selv vet at de ikke
vil få opphold, men som på grunn av den lange
saksbehandlingstiden kan nyte godt av norske skattekroner
i lang tid før de blir tvangssendt ut av landet.

Vi så også i går
at Sverige nå er i ferd med å sluttbehandle
en avtale med Russland som inneholder bl.a. et samarbeid
for å avdekke asylsøkeres identitet. Samarbeidet
tar sikte på å ha som mål raskt å kunne
sende tilbake personer som ikke gir opplysninger om sin
egen identitet. Samtidig forhandler Sverige med Russland
om muligheter for at de som er blitt straffet Sverige, kan sone sin
straff i Russland – for å avskrekke på en
måte.

Mitt spørsmål til statsråden:
Vil statsråden ta initiativ til at Norge
får en liknende avtale med østeuropeiske land,
og vil statsråden følge opp Nordbys utspill vedrørende
advokatbistand?

 Det utspillet som stod i Dagsavisen, har altså sammenheng
med et brev sendt oss etter at departementet bad om å få nye
innspill til hvordan vi kunne korte ned saksbehandlingen i asylsaker
og få den enklere og mer strømlinjeformet. Vi
har et samarbeid med UDI for å finne
ut hvor i prosessen vi kan kutte ned tiden for å få hurtigere
behandling. Vi har for lenge siden sagt at vi nå vil ha
en gjennomgang av advokatordningen. Det har vi gjort gjennom at
vi bl.a. har utlyst et forskningsoppdrag, som nå starter,
hvor man går gjennom hva man faktisk får av advokattjenester
for de pengene staten betaler. Når vi har fått
den rapporten, skal vi konkludere hvorvidt vi skal gjøre
større substansielle endringer i hele advokatordningen, eller
om vi skal opprettholde den som i
dag.

Mange land har veldig ulik advokatordning når
det gjelder asylsaker. Noen har ikke advokathjelp
for noen i første omgang, og andre
har det på samme måten som oss. Det er derfor
et grunnlag for oss til å gå gjennom advokatordningen, ikke bare
når det gjelder åpenbart grunnløse asylsøknader,
men også når det gjelder hele prosessen
vår for å se om vi bruker ressursene på den
riktige måten. Så i så måte
skal vi følge opp det.

Vi har lenge sagt at vi ønsker
flere tilbakesendelsesavtaler. Jeg syns det er interessant
det svenskene nå forhandler med Russland om, for det er
en utvidelse i forhold til det ambisjonsnivået vi har hatt
for tilbakesendelsesavtale. Vi har pr. i dag ikke hatt
store problemer med å sende folk tilbake
igjen til Russland når de er blitt avvist som grunnløse
søkere. Russland har vært blant de land der vi
har hatt en relativt smertefri prosess, men vi kommer til å følge med
på hva Sverige får til på dette
området.

Når det gjelder spørsmålet
om tilbakesendelse av kriminelle for soning, er ikke det
et spørsmål som ligger under Kommunaldepartementet,
men det er et spørsmål som ligger under Justisdepartementet.
Jeg ønsker ikke å forplikte
Justisdepartementet ved å gi et svar her før de også har
vurdert konsekvensene av svenskenes avtaler. Men vi ønsker å ha
tilbakesendelsesavtale med flere land for å få en
hurtigere utsendelse og en lettere måte å bli kvitt
dem som ikke har grunn til å være
her, på.

 Jeg takker for svaret. Men jeg må spørre:
Skal vi ikke nå slutte med å utarbeide
rapporter og handlingsplaner, skal vi ikke snart handle? Norge kommer
i år igjen til å sette ny rekord i forhold til
asylinnvandringen. Vi passerer sannsynligvis 16 000. Dette vil
selvfølgelig ha store økonomiske konsekvenser – både
på kort og lang sikt. Det er et paradoks at Regjeringen
konsekvent opererer med et stramt budsjett i forhold til å bevilge
på andre områder, mens det på asylfeltet
er fritt fram. Jeg gjør oppmerksom på at Regjeringen
neste år budsjetterer med at det skal komme 16 000,
mens de i år har budsjettert med 12 000. Jeg formoder
at de kommer med en ekstraregning i slutten av desember i år også som
tilsvarer den økte asylinnvandringen i år.

Det jeg gjerne vil utfordre
statsråden på, er det som Fremskrittspartiet hele
tiden blir møtt med i forhold til at vi fremmer en hel
rekke forslag for å bekjempe asylinnvandringen. Det er
internasjonale lover, internasjonale lovverk, som vi har ratifisert,
og nå vil jeg spørre statsråden: Hvilke
lover, enten det er Flyktningkonvensjonen, Menneskerettighetskonvensjonen eller
andre internasjonale lover, er det som hindrer
at Norge kan ta i bruk egen lov i forhold til utlendingsfeltet?

 For det første: Det er greit at vi ikke bare
skal ha rapporter. Men det er klart at skal vi foreta innskrenkninger
i rettigheten til å ha advokat eller rettigheten
til å klage innenfor asylområdet,
må vi ha lovendringer som må gjennom dette huset.
Det stilles faktisk visse krav til det grunnlagsarbeidet man har,
før man fremmer et lovendringsforslag for Stortinget, fordi
man da fratar noen rettigheter som i dag er opparbeidet, eller som
Stortinget tidligere har sagt at enkeltpersoner skal ha. De to viktigste
konvensjonene det dreier seg om, er Den europeiske menneskerettighetskonvensjonen,
som stiller krav til hvorvidt man kan tilbakesende folk – det vanskelige
spørsmålet om det foreligger
tortur, umenneskelig behandling – og den andre
er Flyktningkonvensjonen, som stiller krav om at hver enkelt person
har en rett til å få hørt sin sak. Det
er i forhold til utformingen av dette og hvordan de rettighetene
skal være, vi har en løpende dialog
med flyktningkommissæren for å se om vi kan ha
en lettere behandling av disse sakene enn det vi har i dag. Særlig
spennende syns vi at Nederlands system er, et system som tar 48
timer, og det skal vi gå grundig gjennom for å se
om vi kan etablere det samme i Norge. Men det vil sannsynligvis også kreve
lovendringer i forhold til de lovverk vi har i dag.

 Tiden for den muntlige spørretimen
er omme.





                    
                    
                    

 Det blir en lang rekke endringer
i den oppsatte spørsmålslisten, og presidenten
viser i den sammenheng til den oversikt som er omdelt på representantenes
plasser i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Steinar Bastesen til statsministeren, vil bli besvart av utenriksministeren.

Spørsmål 4, fra representanten
Trond Giske til kultur- og kirkeministeren, utsettes til neste spørretime,
da statsråden er bortreist.

Spørsmål 7, fra representanten
Gunn Karin Gjul til justisministeren, vil bli tatt opp at representanten Anne Helen
Rui.

Spørsmål 13, fra representanten
Heidi Sørensen til olje- og energiministeren, utsettes
til neste spørretime, da statsråden er bortreist.

Spørsmålene 14 og 15, fra
henholdsvis representantene Inge Ryan og Signe Øye til
barne- og familieministeren, utsettes til neste spørretime,
da statsråden er bortreist.

Spørsmål 16, fra representanten
Øystein Hedstrøm til barne- og familieministeren, vil bli
besvart av nærings- og handelsministeren på vegne
av barne- og familieministeren, som er bortreist. Etter
anmodning fra nærings- og handelsministeren blir dette
spørsmålet flyttet og besvart etter
spørsmål 21, som skal besvares av samme statsråd.

Spørsmål 24, fra representanten
Bjørgulf Froyn til samferdselsministeren, vil bli besvart
av nærings- og handelsministeren som rette vedkommende.

Spørsmålene 28 og 29, fra
henholdsvis representantene Sylvia Brustad og Kjetil Bjørklund
til miljøvernministeren, blir etter anmodning
fra statsråden flyttet og besvart etter spørsmål
3.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 28


    
        

Spørsmål 29


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 16


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 27


    



                    

 Dette spørsmålet,
fra representanten Steinar Bastesen til statsministeren, vil bli
besvart av utenriksministeren.

 Jeg har følgende spørsmål
til statsministeren som besvares av utenriksministeren:

«Norge står overfor
store utfordringer i nordområdene. I den siste tiden er
det meldt om at USA og Russland har inngått en oljeavtale
som medfører oljetransport langs norskekysten, og det er
tidligere meldt om at Russland skal importere atomavfall. Dette
fordrer at vi har et godt beredskapsapparat, og som et preventivt
tiltak må vi utvide territorialgrensa.

Hvordan står arbeidet med å flytte
territorialgrensa ut til 12 nautiske mil, og når kan vi
vente at Regjeringen fremmer forslag om en slikt utvidelse?»

 En utvidelse av sjøterritoriet vil
gi bedre mulighet for å kontrollere skipsfarten,
bevare det maritime miljø og hindre
forurensning samt bekjempe internasjonal narkotika-
og menneskesmugling sjøveien.
Regjeringen har derfor gitt vurderingen av spørsmålet
om utvidelse av sjøterritoriet til 12 nautiske mil høy
prioritet.

Utenriksdepartementet sendte den 11. oktober
i år ut på høring et utkast til lovforslag
om å utvide Norges sjøterritorium fra fire
til 12 nautiske mil og å opprette en tilstøtende sone
på 12 nautiske mil utenfor sjøterritoriet. Høringsfristen
er satt til den 22. i denne måneden.

Det vil selvsagt være behov
for å vurdere de kommentarer som kommer inn, og hvor lang
tid som vil være nødvendig for å gjøre
dette på en betryggende måte, vil naturligvis
avhenge av kommentarenes innhold. Jeg kan derfor ikke
gi noen nøyaktige datoer for de videre skritt
i denne prosessen, men jeg kan forsikre om at Regjeringen har denne
saken høyt på prioriteringslisten. Dersom
det ikke dukker opp uforutsette spørsmål,
tar jeg for min del sikte på at saken vil bli oversendt
Stortinget i løpet av de nærmest to til tre måneder.

 Jeg takker statsråden for svaret.
Det er betryggende at arbeidet er i gang. Vi har jo fått melding
om at territorialgrensen skulle utvides til 12 nautiske mil.

Det er et faktum som vi ikke kan
stikke under stol at økt oljetransport langs norskekysten
og sørover vil gi fare for forurensning. Da hjelper
det lite at miljøvernministeren vedtar verneplaner,
at område etter område skal vernes.
Hvis en oljetanker på 200 000–300 000
tonn forliser utenfor norskekysten eller utenfor skjærgården,
vil det føre til at vi får en asfaltert
kyst, med myk asfalt. Så det er på høg
tid at dette gis prioritet, og at vi får seilingsleder
for tankbåtene som ferdes utenfor kysten. Men vi må også sørge
for at vi innaskjærs har taubåter som kan rykke
ut i påkommende tilfeller.

 Jeg har for så vidt ikke
annet å legge til enn at jeg synes representanten gir en
utmerket begrunnelse for det forslaget som Regjeringen kommer til å fremme
overfor Stortinget innen meget kort tid.





                

 Dette spørsmålet
er utsatt.





                

 Dette spørsmålet,
fra Gunn Karin Gjul til justisministeren, vil bli tatt opp av representanten Anne Helen
Rui.

 Spørsmålet mitt til justisministeren
er følgende:

«Stifinnerprosjektet i Oslo
fengsel gir et unikt behandlings- og rehabiliteringstilbud til innsatte
med rusproblemer. For at stifinnerne skal klare å komme
seg ut av rusmisbruket, er det avgjørende at behandlingen
fortsetter etter endt soning. I dag
vil flere fylker ikke gi garanti om videre behandling
ved Tyrilisenteret etter endt soning på Stifinner"n.

Hva vil statsråden gjøre
for å sikre innsatte i norske fengsler et behandlingstilbud etter
endt soning?»

 Regjeringens overordnede mål er å redusere
rusmiddelproblemene i samfunnet. Som ledd i oppfølgingen
av Sem-erklæringen satte Regjeringen i fjor ned et statssekretærutvalg
som fikk i oppgave å utarbeide en handlingsplan mot rusmiddelproblemer.
Dette arbeidet resulterte i handlingsplanen mot rusmiddelproblemer
som ble framlagt i tilknytning til statsbudsjettet. I handlingsplanen
er Regjeringen spesielt opptatt av at ansvaret for rusmiddelmisbrukere
skal være tydelig, og ikke minst at
behandlingskjeden skal henge sammen og ha tilgang på et
differensiert behandlingsopplegg.

Når det gjelder oppfølgingen
av innsatte i form av soning i behandlingsinstitusjon, § 12, eller
oppfølging ved behandling etter endt soning,
erkjennes det at det ikke er et likeverdig tilbud uavhengig
av bosted og økonomi. Enkelte fylkeskommuner
har problemer med å dekke den fylkeskommunale
garantien som skal til for å dekke opphold på institusjon.

Allerede denne høsten vil Sosialdepartementet
legge fram et høringsnotat som berører problemstillingen
med finansieringstiltak for rusmiddelmisbrukere i de fylkeskommunale
behandlingstiltakene. På bakgrunn av høringsrunden
vil det bli framlagt en ny odelstingsproposisjon
som vil berøre forvaltningen av de fylkeskommunale behandlingstiltakene, også kalt
rusreform II. Det er under disse tiltakene Tyrilisenteret
finansierer sine behandlingsplasser.

En stor andel av de innsatte i fengselsvesenet
har rusproblemer. Regjeringen ønsker derfor å øke
ressursinnsatsen for denne gruppen, slik at flere skal gis mulighet til å gjennomføre hele
eller deler av fengselsstraffen i behandlingsinstitusjon. I denne
forbindelse kan nevnes at det i budsjettet for 2003 foreslås å øke
innsatsen til § 12-soning med 5 mill. kr.

Det er av stor betydning for Regjeringen at
rusmiddelmisbrukere som har behov for behandling, gis de samme rettigheter
som befolkningen for øvrig og behandles med samme respekt
og omsorg som andre behandlingstrengende. Regjeringen
vil derfor satse på å gjøre behandlingsressursene
på alle nivåer bedre
i stand til å ta imot rusmiddelmisbrukere som trenger hjelp
på lik linje med andre behandlingstrengende.

I St.prp. nr. 1 for 2002-2003
uttrykkes følgende om forvaltningssamarbeidet med russektoren:

«Et
viktig område fremover er å intensivere
samarbeidet med etater som kan bistå rusmiddelmisbrukere med å komme
i behandling. Kriminalomsorgen vil ta initiativ
til et mer forpliktende samarbeid med helse- og
sosialetaten.»

For Regjeringen er det en prioritert oppgave å bygge ned
stengslene mellom hjelpetilbudene og løse
opp i fordommer overfor stoffmisbrukere/rusmisbrukere.
Avslutningsvis vil jeg understreke at for meg som justisminister vil
arbeidet med rusmiddelmisbrukere være et viktig
område i tiden framover. Ikke minst vil et godt
forvaltningssamarbeid være av avgjørende
betydning for å sikre helhetlige og gode tilbud
og for å sikre muligheter for fortsatt behandling etter
løslatelse.

 Jeg takker statsråden for svaret.

Vi vet jo, som statsråden også var inne
på, at det er utrolig mange som sitter i norske
fengsler som har rusproblemer. Som han også var inne
på: De bør få bedre og likere
behandling i fengselet.

Men vi har en annen problemstilling i forhold
til dette samme problemet, og det er de kommunale og de fylkeskommunale
garantiene, som det er vanskelig både å få til å dra
sammen og å få på det tidspunkt man trenger
det. Hvis justisministeren kunne tenke seg å prøve også innad i
Regjeringen å få de tingene til å gå smidigere,
hadde det hjulpet mang en rusmisbruker.

 Jeg kjenner meg veldig godt igjen i den virkelighetsbeskrivelsen
som representanten Rui her presenterer.

Det som er uttrykt i handlingsplanen i forbindelse med
tiltak mot rus, skal jo handle om at forvaltningssamarbeidet skal
fungere, og at disse stengslene ikke skal være
der, og at tiltakene, når man skal fatte beslutninger, skal
synkroniseres. Jeg vet, på samme måte
som representanten kjenner til gjennom sin livserfaring, at det
er ofte det ikke er sånn, og jeg vil
forsikre om at jeg der jeg er, skal gjøre det jeg kan for
at dette endres. Jeg bruker faktisk en del tid bl.a. til å besøke
fengsler, for å registrere
at det er et forvaltningssamarbeid. Jeg prøver å initiere at
det skal foregå både i forhold til Aetat,
sosialkontor og andre deler av samfunnet som
folk har krav på hjelp fra, så på dette
området har jeg et engasjement. Og her tror jeg at den
politiske ledelsen delvis kan uttrykkes gjennom den reform sosialministeren
kommer med, men også gjennom praktisk direkte
arbeid – rett og slett «leadership by walking
around», for å si det på den måten. Jeg
kan forsikre representanten om at det er jeg sterkt engasjert i.





                

 Disse spørsmålene
er utsatt til neste spørretime.

Spørsmål 16 vil bli besvart
senere.





                

 Dette spørsmålet,
fra representanten Øystein Hedstrøm til barne- og familieministeren,
vil bli besvart av nærings- og handelsministeren på vegne
av barne- og familieministeren, som er bortreist.

 Jeg har følgende spørsmål til
næringsministeren, som vil svare på vegne av barne- og
familieministeren:

«Operatører i reiselivet
er forpliktet til å være tilsluttet Reisegarantifondet.
Administrerende direktør i Star Tour sitter i Reisegarantifondets
styre og har dermed innsyn i konkurrentenes budsjett, planer og
omsetning. Vedkommende har dermed mulighet til å foreta
disponeringer som gagner egen virksomhet.

Vil statsråden foreslå endringer
i reisegarantiforskriften, slik at reiselivsoperatørene
kan gis like konkurransevilkår?»

 Sammensetningen av styret i Reisegarantifondet
er regulert i reisegarantiforskriften, som hører inn under
Barne- og familiedepartementet.

Nåværende styre i Reisegarantifondet
består av tre medlemmer:

en representant for myndighetene,
som leder styret

en representant for forbrukerne

en representant for bransjen, som pr. i dag er adm. direktør
i Star Tour 

Representanten for bransjen oppnevnes av Den Norske
Reisebransjeforening.

Styresakene blir forberedt av en forretningsfører.
Styret har adgang til de opplysninger som er relevante for å avgjøre
saker, herunder etter omstendighetene opplysninger om
det aktuelle medlems budsjett, planer og omsetning.
Styrets medlemmer har taushetsplikt. Videre er det kun et fåtall
av enkeltsaker av et stort saksvolum som behandles av styret. De
fleste sakene vurderes og gjennomgås kun av forretningsfører.

Etter forskriften er det anledning
til å oppnevne ytterligere to styremedlemmer. Barne- og
familiedepartementet vil vurdere spørsmålet om
sammensetningen av Reisegarantifondets styre i forbindelse
med fremtidig revisjon av forskriften.

 Jeg takker statsråden for svaret,
som jeg nok ikke er fornøyd med.

Det er knallhard konkurranse
innenfor reiselivsbransjen, og aktørene
må være mer sikre enn de er i dag på at det
er reell konkurranse, og
at det er de beste som overlever. Da må Fremskrittspartiet
nå vurdere å fremme et Dokument nr. 8-forslag
i Stortinget om å endre reisegarantiforskriften.

Det er faktisk slik at alle aktørene
må sende inn informasjon om alt, fra budsjetter, forventet
produksjon, forventet resultat, prosjekter de har på gang,
nye innsatsområder osv. innenfor reiselivsbransjen.
Dette kommer vitterlig styret i hende. Selv om ikke styret,
men forretningsfører, tar for seg det meste av arbeidet,
får man altså i styret tilgang til denne forretningsfølsomme
informasjonen.

Mener ikke statsråden,
til tross for at styremedlemmene har taushetsplikt, at man bevisst eller
ubevisst i altfor stor grad har mulighet til å foreta forretningsmessige
disponeringer som kan bety en konkurransefordel for eget selskap?

 Selv om taushetsplikten ligger som en grunnleggende
premiss i en slik sammenheng, er det klart at man ikke
kan utelukke at informasjonen blir brukt i strid med forutsetningene,
og at den indirekte kan sies å bli misbrukt.

Men det er viktig å understreke i
denne sammenhengen, som jeg sa i mitt første
svar, at det er bransjen selv som ønsker å være
representert. Det er jo slik at da er det for så vidt opp
til bransjen selv om de vil velge en av aktørene. De kunne
selvfølgelig ha valgt bort det å ta en fra en
spesifikk bedrift og fått inn et mer objektivt, utenforstående
medlem som skulle representere hele bransjen som sådan.

 Jeg takker statsråden for svaret på tilleggsspørsmålet.

Det har altså kommet kritiske stemmer
fra reiselivsbransjen, som ikke er fornøyd
med dagens situasjon. Barne- og familieministeren har tidligere
uttalt, i hvert fall til mediene, at det er grunnlag for å se
på dette. Det er jo måter å gjøre
dette på, f.eks. ved å utelate informasjon eller
anonymisere informasjon som gis til styrets medlemmer.

Mener statsråden det kan være
en vei å gå videre at man på en eller
annen måte anonymiserer informasjonen, slik at
man ikke kan mistenkes for å foreta egne
forretningsmessige disposisjoner i en slik sak?

 For egen del må jeg si at det høres
noe vanskelig ut å skulle anonymisere
fullt ut, at det skulle kompensere nærmest for fravær
av taushet på det området som skulle være
taushetsbelagt. Det er ingen tvil om at en som har god kunnskap
i bransjen, også fort vil kunne se hvem dette dreier
seg om. Selv om reiselivsbransjen er blitt stor i Norge etter
hvert, er den ikke større enn at de med solide
bransjekunnskaper kanskje vil kunne se hvem det likevel
er, og i så måte, i den grad man mistenker
dem for å misbruke situasjonen, også i
fremtiden vil kunne gjøre det.

Det er klart det er andre muligheter
for å komme rundt noen av disse tingene, og en
mulighet er vel at forretningsfører ved antatt følsomme
saker spør arrangøren om vedkommende har noe imot
at bransjens styremedlem får kunnskap og innsikt i den
aktuelle saken.

Men, som sagt, det grunnleggende er at bransjen
selv finner personen. De har så en egen interesse
av enten å finne noen som kan holde på hemmeligheter
og ikke misbruke dem, eller så finner
man en person utenfor sin egen midte.

 Vi går så over
til spørsmål 22.





                

 Dette spørsmålet,
fra representanten Bjørgulv Froyn til samferdselsministeren,
vil bli besvart av næringsministeren som rette vedkommende.

 Jeg vil da stille spørsmålet
til næringsministeren:

«Hele Norge trenger
et godt utbygd bredbåndsnett. Det planlegges utbygging
av flere parallelle nett, på skattebetalernes regning,
som kan ivareta behovet for bredbåndskapasitet,
f.eks. digitalt bakkenett, GSM-R-nett, og MMR-nett. I tillegg kommer
den nettkapasiteten som selskapene i bransjen enten har eller
vil kunne bygge ut. Samordningsgevinsten kan være
stor.

Hvilke initiativ vil statsråden
ta for en samordning av utbygging av bredbåndsnett
til hele landet?»

 Først og fremst vil jeg si at jeg
er helt enig i at landet trenger bredbåndsnett. Både
bredbåndsnett og -tjenester er viktig for å oppnå produktivitetsgevinster
av IKT og for å kunne realisere viktige politiske mål.
Skal Norge lykkes med å utnytte mulighetene som
bredbånd gir, må vi derfor få på plass infrastruktur
med bredbåndskapasitet og kompetanse til å bruke
denne. Det er i dag stor avstand mellom hvor mange som
har mulighet til å benytte bredbånd, og hvor mange
som faktisk gjør det.

Hva som er bredbånd, må ses
i forhold til hvilken kapasitet ulike typer av digitale tjenester
vil kreve. Utviklingen går i retning av at kravet til båndbredden
i overføringsnettene øker.

Norge har i dag en infrastruktur
som omfatter flere former for nett, og som egner seg for overføring
av digitale tjenester. Som følge av den regulatoriske omlegging som
skjedde 1.januar 1998, da telemarkedet ble liberalisert, er utbygging
og finansiering av infrastruktur for digital
kommunikasjon for tilbud i markedet i utgangspunktet ikke
lenger et offentlig ansvar. Nett og tjenester tilbys av mange konkurrerende
aktører med utgangspunkt i ulike teknologier. Siden liberaliseringen
har tilbyderne i markedet for elektronisk kommunikasjon investert
store beløp i nett som muliggjør bredbåndstjenester.
En ny lov om elektronisk kommunikasjon planlegges fremmet for Stortinget
våren 2003.

I spørsmålet heter det at
det i tillegg til utbygging som aktørene i markedet
foretar, planlegges utbygging av parallelle nett. Blant annet nevnes
GSM-R-nett og digitalt bakkenett som eksempler. Her er det behov
for en del presiseringer. For det første er det
slik at GSM-R er en variant av den kommersielle GSM-standarden,
men vil bli en lukket kommunikasjonsløsning for jernbanefremføring.
GSM-R vil heller ikke ivareta behovet for bredbåndskapasitet.

For det andre, når det gjelder digitalt
bakkenett, har Stortinget bestemt at konsesjonærene
selv skal finansiere utbygging og drift av nettet.
Det digitale bakkenettet vil først og fremst være
et nett for formidling av fjernsynskanaler, men nettet vil også kunne
formidle digitale tjenester.

For å skape grunnlag for langsiktig
og reell konkurranse mellom
likeverdige parter i markedet for elektronisk kommunikasjon vil
størst mulig grad av infrastrukturkonkurranse være
et viktig virkemiddel. Dette må imidlertid balanseres mot
kostnadshensyn. Utbygging av parallelle nett i størsteparten
av landet kan være kostnadsdrivende for aktørene
på en måte som ikke samsvarer med inntektene.

For å sikre effektiv bruk av de ressursene
som settes inn på telesektoren, er det i telereguleringen
lagt opp til at nye tilbydere skal kunne benytte seg av eksisterende nettressurser.

Utviklingen av det norske bredbåndsmarkedet
har gått senere enn hva de fleste trodde for et par år
siden. Det er flere grunner til at tempoet nå er lavere.
Regjeringen følger utviklingen nøye
og kartlegger denne høsten hvilken utbygging som har skjedd,
og hvilken utbygging aktørene ser for seg fremover. Regjeringen
vil legge frem en bredbåndsmelding i løpet av
2003. I forbindelse med arbeidet med stortingsmeldingen legger jeg
opp til at operatører, eksperter, bransjene og andre
berørte parter blir trukket inn i arbeidet.

 Jeg takker for svaret. Jeg vil ikke
påstå at jeg etter det svaret fikk mer
klarhet når det gjelder Regjeringens satsing.

Poenget er at det i løpet av kort
tid har skjedd store og viktige ting, teknologiske forandringer
og utviklinger. Ved siden av det har det finansielle grunnlaget
for investering i nett endret seg vesentlig, og en viktig årsak
til at utbygging av nett ikke lenger har gått
i det tempoet man trodde, er at man innen bransjen er
blitt mer opptatt av samordning i nett framfor
konkurranse mellom nett.
Det er det som er viktig, fordi ulike komiteer
i Stortinget behandler ulike nettsystemer som man kanskje med fordel burde
bringe inn i en samordning fordi det innenfor
ett nett er kapasitetsmuligheter til slik samordning.

Vi har etter bransjens eget utsagn
en betydelig mengde fiber allerede nedgravd. Vi har GSM-R-nett som
har potensial til å være
mer enn et lukket system; vi har kanskje så mye hva angår
fiber, at vi muligens kunne dekke hele USA. Spørsmålet
blir å ta et initiativ til å gjøre
det mulig som ligger potent i dagens situasjon – og
det krever altså en samordning. Det er mitt utgangspunkt.
Mitt andre spørsmål er: Vil ikke
Regjeringen ta dette på alvor?

 Spørreren spør om vi vil
ta noe initiativ knyttet til det som går
på samordning av ulike nett, som, som
riktig beskrevet, det er mange av.

Jeg skal prøve på de få minuttene
jeg har til disposisjon, å redegjøre for noen
av de initiativ vi har tatt. Det kan definitivt
tenkes en samordningsgevinst ved parallell utbygging av GSM-R og
andre kommunikasjonsløsninger. Vi har nedsatt
en egen arbeidsgruppe som er gitt i oppgave spesielt å se
nærmere på muligheten av samordningsgevinst ved
parallell utbygging av GSM-R og TETRA:

1.	En prosjektgruppe har foreslått
dette lagt til grunn som standard for felles sambandsnett for nød-
og beredskapsetaten.

2.	En arbeidsgruppe er dessuten i ferd med å vurdere
om nødetatens samband bør benytte eksisterende,
kommersielle systemer – GSM-R eller UMTS – som
plattform i stedet for TETRA.

3.	Selv om utbygging av neste generasjons mobilnett UMTS
skal skje på kommersiell basis, vil samordning også i
forbindelse med denne nettutbyggingen kunne begrunnes ut fra samfunnsøkonomiske
hensyn.

Det er for så vidt meddelt i St.meld.
nr. 32 for 2001-2002. Hvis vi går inn på dette
med nettdeling, må det tilføyes at dette av konkurransemessige
hensyn ikke må bli for omfattende. Vi må tross
alt også ha konkurranse
i dette markedet.

 Et av de land som kan krone seg med suksess
når det gjelder utbygging av nettilgang for befolkningen,
er Sør-Korea. En av de viktigste forutsetningene
for denne suksessen er at staten har tatt ansvar for infrastrukturen
og ikke bare overlatt det til markedet. Vi har
historiske tradisjoner for at staten har tatt ansvar for infrastrukturen,
og det skal vi òg gjøre i moderne tid. Tidligere
tok vi ansvar for jernbane, for fasttelefoni, for elektrisitet.
For å ta utfordringen på alvor: Vil ikke
Regjeringen ta innover seg at nå har forutsetningene endret seg
såpass mye i løpet av kort tid at det vil være
ulønnsomt for staten bare å la markedet
operere – og i Stortinget, politisk sett, la de ulike komiteene
jobbe med saker som kunne la seg samordne?

 Jeg deler egentlig det som er utgangspunktet
for spørrerens antegnelse, ved at det har skjedd ting underveis.
Jeg må minne om at den politikken som man har basert seg
på de siste tre–fire år, er
et resultat av det Jagland-regjeringen i sin tid la frem, og som
Stortinget sluttet seg til i forhold til hvem som skulle være
driveren i dette.

Jeg må også si
når spørreren tar frem Sør-Korea, at det
er en vesensforskjell i utgangspunktet. De hoppet over et teknologisk
steg i Sør-Korea ved at de ikke hadde ordinært
internett, men gikk rett på bredbåndsløsningen. Etter å ha
flydd helikopter over store deler av Sør-Korea har jeg
sett at det også er en vesentlig forskjell i
geografi og topografi som muliggjør
en litt annen utbygging i Sør-Korea enn det som er tilfellet
i vårt kjære, langstrakte Norge. Men som sagt,
vi skal komme med en stortingsmelding om bredbånd for å ta
opp i oss disse teknologiske endringene som har skjedd, og for at
vi skal kunne utmeisle en politikk for fremtiden, som innehar konkurranse,
som innehar god dekning, og som tar hensyn til at vi ikke
skal grave ned mer fiber enn det som trengs for å dekke
det norske folks behov.





                

 Det foreligger ikke
noe referat.





                    
                    
                    

