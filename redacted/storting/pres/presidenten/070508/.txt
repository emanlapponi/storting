 Representantene Eirin 

Faldet

, Trygve Slagsvold 

Vedum

, May-Helen Molvær 

Grimstad

, Leif Helge 

Kongshaug

, Heidi 

Sørensen

, Per 

Sandberg

 og Vigdis 

Giltun

, som har vært permittert, har igjen tatt sete.




Den innkalte vararepresentant for Finnmark fylke, Kirsti 

Saxi

, har tatt sete.




Det foreligger tre permisjonssøknader:










fra Arbeiderpartiets stortingsgruppe om sykepermisjon for representanten Eva M. 

Nielsen

 fra og med 8. mai og inntil videre







fra Arbeiderpartiets stortingsgruppe om sykepermisjon for representanten Thomas 

Breen

 fra og med 8. mai og inntil videre







fra representanten Sigvald Oppebøen 

Hansen

 om permisjon i dagene 9. og 10. mai for å delta som valgobservatør for OSSEs parlamentariske forsamling under parlamentsvalget i Armenia




Disse søknader foreslås behandlet straks og innvilget. – Det anses vedtatt.




Første vararepresentant for Telemark fylke, Lise 

Wiik

, oppholder seg for tiden utenlands og er av den grunn forhindret fra å møte i Stortinget under representanten Sigvald Oppebøen Hansens permisjon i dagene 9. og 10. mai.




Etter forslag fra presidenten ble enstemmig besluttet:










1. Følgende vararepresentanter innkalles for å møte i permisjonstiden: For Finnmark fylke: Ann-Kristin 

Engstad

For Hedmark fylke: Tone Merete 

Sønsterud

For Telemark fylke: Sindre Fossum 

Beyer







2. Ann-Kristin Engstad innvelges i Lagtinget for den tid hun møter for representanten Eva M. Nielsen.




 Ann-Kristin Engstad og Tone Merete Sønsterud er til stede og vil ta sete.




Valg av settepresident




 Presidenten vil foreslå at det velges tre settepresidenter for Stortingets møter i dag og resten av inneværende uke – og anser det som vedtatt.




Presidenten vil foreslå Solveig Horne, Hans Frode Kielland Asmyhr og Anders Anundsen. – Andre forslag foreligger ikke, og Solveig Horne, Hans Frode Kielland Asmyhr og Anders Anundsen anses enstemmig valgt som settepresidenter for Stortingets møter inneværende uke.




Statsråd Karita Bekkemellem overbrakte 2 kgl. proposisjoner (se under Referat).




 Representanten Jan Tore Sanner vil fremsette et representantforslag.




 På vegne av representantene Peter Skovholt Gitmark, Gunnar Gundersen, Kari Lise Holmberg, Børge Brende, Trond Helleland, Svein Flåtten og meg selv vil jeg fremme et representantforslag om å avvikle den såkalte hytteskatten og begrense nivået på eiendomsskatten.




 Representanten Børge Brende vil fremsette et representantforslag.




 På vegne av representantene Ivar Kristiansen, Peter Skovholt Gitmark og meg selv vil jeg fremlegge forslag om å innføre et forbud mot deponering av nedbrytbart avfall fra 1. januar 2009.




 Representanten Torbjørn Hansen vil fremsette et representantforslag.




 Jeg vil på vegne av stortingsrepresentantene Petter Løvik, Gunnar Gundersen, Ivar Kristiansen og meg selv fremme forslag om en fremtidsrettet jordbrukspolitikk.




 Representanten Anders Anundsen vil fremsette et representantforslag.




 Det er en glede å kunne legge frem forslag fra representantene Siv Jensen, Carl I. Hagen, Jon Jæger Gåsvatn, Åse M. Schmidt og meg selv om å gjennomføre folkeavstemning om forholdet mellom stat og kirke samtidig med kommunevalget 2007.




 Forslagene vil bli behandlet på reglementsmessig måte.





                    
                    
                    

 Etter ønske fra kontroll- og konstitusjonskomiteen vil presidenten foreslå at taletiden blir begrenset til 5 minutter til hver saksordfører og 5 minutter til medlemmer av Regjeringen.




Videre vil presidenten foreslå at det blir gitt anledning til fem replikker med svar etter innlegg fra saksordførere og fem replikker med svar etter innlegg fra medlemmer av Regjeringen innenfor den fordelte taletid.




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(leiar for komiteen og ordførar for sakene under Fiskeri- og kystdepartementet): 

Riksrevisjonen har lagt fram si årlege Dokument nr. 1-innstilling. Dei har revidert 233 statlege verksemder. 210 verksemder har fått brev utan merknader, mens 23 har fått merknader – det er eit nivå på ca. 10 pst., og det er stabilt. Det er kanskje ikkje så urovekkjande i seg sjølv, sjølv om 10 pst. er eit høgt tal, men det er eit stort men som uroar komiteen. Det er at halvparten av dei verksemdene som har fått merknader i 2005, også fekk det i 2004. Og ikkje nok med det: Det er dei same svakheitene og merknadene som går igjen. Ein må kunne forvente når det blir påpeikt at det er enkelte svakheiter i verksemdene, at det blir retta på til neste år. Det er bekymringsfullt når dei same verksemdene har dei same svakheitene år etter år. Det har også bekymra Riksrevisjonen.




Det er også grunn til å vere uroleg over at det viser seg at det faktisk er etatsstyringa som gjer at Stortingets vedtak ikkje blir følgt opp. Komiteen forventar at Regjeringa tek tak i dette og ryddar opp, og at det blir stilt krav om ei betring. Komiteen forventar også at ein i neste års rapport ser ei klar betring både i høve til kven som har fått merknader, og kva dei har fått merknader for. Ordførarane for dei andre områda vil kome med sine merknader.




Lat meg likevel ta opp eit problem som gjeld fleire av verksemdene. Det gjeld brotet på reglementet om offentlege innkjøp. Dette går igjen i mange departement og i mange verksemder, også innafor det departementet som eg har ansvaret for, nemleg Fiskeri- og kystdepartementet.




Ein må kunne forvente at departement og offentlege verksemder klarer å halde seg til det regelverket som er vedteke, som faktisk er eit internasjonalt regelverk. Det kan så vere at private med liten administrasjon kanskje ikkje klarer å følgje dette opp, men vi må kunne forvente at offentlege verksemder med stor administrasjon klarer å følgje dette opp, og at dei same merknadene ikkje går igjen år etter år. Det var på denne bakgrunnen at komiteens medlem frå Høgre, Per-Kristian Foss, i vinter fremja ein interpellasjon om temaet offentlege innkjøp. Statsråd Heidi Grande Røys lova å ta tak i dette. Ho ville rydde opp og stille krav, ikkje berre i høve til sitt eige ansvarsområde, men hennar kollegaer ville òg stille krav til sine underetatar om at dette måtte følgjast opp. Vi forventar sjølvsagt at ein i neste års rapport ser ei klar betring her. Ein kan kanskje ikkje forvente at ein blir heilt feilfri – det er det vel ingen av oss som er – men vi forventar ei betring. Vi i komiteen forventar også at Riksrevisjonen vil følgje dette opp i seinare rapportar, at det blir ei ordning på dette, og at Stortinget sjølvsagt blir orientert om dette.




Som eit ledd i arbeidet med Dokument nr. 1 har komiteen hatt tre kontrollhøyingar. Vi har hatt høyring med Samferdselsdepartementet om restruktureringsfond i Mesta AS. Vi har hatt høyring med Arbeids- og inkluderingsdepartementet om IKT-tryggleiken i trygdeetaten. Og vi har hatt høyring med Barne- og likestillingsdepartementet om forhold rundt styringa av barne-, ungdoms- og familieetaten. Eg reknar med at dei andre saksordførarane vil kome tilbake til dei ymse høyringane. Vi har også sendt brev til Helse- og omsorgsdepartementet om enkelte forhold vedrørande Kreftregisteret og registerets fond. Referat frå høyringane og brevet til Helse- og omsorgsdepartementet er lagt ved innstillinga.




Komiteen er også uroa over økonomistyringa i helseføretaka generelt, men spesielt kanskje i Helse Midt-Noreg. Vi i Framstegspartiet er så uroa at vi meiner at Regjeringa må ta tak i dette og følgje dette opp på ein særskild måte ved ein ny gjennomgang av dette, og så leggje saka fram for Stortinget. Det verkar som om enkelte, og særleg Helse Midt-Noreg, har mista kontrollen over økonomistyringa. Det er alvorleg, i og med at det gjeld så store summar. Eg vil på denne bakgrunnen fremje forslaget frå Framstegspartiet, som er teke inn på side 55 i innstillinga.




Solveig Horne hadde her overtatt presidentplassen.




 Representanten Lodve Solholm har tatt opp det forslaget han refererte til.




 

(ordfører for sakene under Barne- og likestillingsdepartementet og Fornyings- og administrasjonsdepartementet): 

Vi skal nå behandle Riksrevisjonens rapport om den årlige kontroll med bruk av statens midler, det som var bevilget på budsjettet for 2005. Med andre ord: Mye av det jeg skal si nå, handler altså om den forrige regjeringens budsjettoppfølging.




Riksrevisjonen har også i 2005 avdekket alvorlige feil og mangler i Barne- og likestillingsdepartementets økonomiforvaltning. Regnskapet viser betydelige inntekter på såkalte nullbudsjetterte inntektsposter. Hele 94 mill. kr fra disse postene ble i 2005 benyttet til å dekke andre merutgifter eller forklare underdekning på andre poster. Dette er et klart brudd med Stortingets forutsetninger. Jeg tar det for gitt at forholdet nå er brakt i orden for 2006, og imøteser Riksrevisjonens tilbakerapportering om dette, som vi antageligvis får neste år.




Alle barn skal ha rett til gode oppvekstvilkår. Vi må aldri la barn bli en salderingspost i et budsjett. Ingen, uavhengig av hvor de bor i landet, skal måtte oppleve omsorgssvikt, vold eller mobbing uten at noen raskt griper inn. Barnevernsreformen som overførte ansvaret til staten, var, slik en enstemmig komite slår fast, et viktig skritt for å gi disse barna et bedre tilbud.




Riksrevisjonens undersøkelse avdekker betydelige overskridelser på flere budsjettposter under Bufetat – dette på tross av tilleggsbevilgninger i to omganger i løpet av året. En samlet komite stiller derfor spørsmål ved realismen i departementets budsjettering for 2005. Uttalelsene, både fra tidligere og nåværende barneminister, i den høringen komiteen gjennomførte og de forhold Riksrevisjonen har pekt på i Dokument nr. 1, viser at reformen var underbudsjettert og for dårlig forberedt fra departementets side. Spørsmålet vi må stille oss i dag, er derfor om man nå har skaffet seg tilstrekkelig oversikt over og kunnskap om behovene, slik at vi kan føle oss trygge på at barna får det tilbudet de trenger. Det tror jeg det er grunnlag for å si at vi er trygge på nå. Jeg vet at dette er et hovedfokus som statsråd Bekkemellem har.




Jeg har merket meg at statsråden også mener at departementet nå har tatt det styringsgrepet som hun mener det er forsvarlig å gjøre, og at hun har iverksatt en gjennomgang av det statlige barnevernet. Det er bra.




Jeg ser fram til å lese resultatet av den gjennomgangen av barnevernet som ECON har foretatt. Klare og reflekterte styringssignaler fra departementet og en god dialog mellom departementet og etaten er nødvendige forutsetninger for å lykkes. Det har jeg også tro på at de vil.




Et av Bufetats mål har vært å redusere andelen av akuttplasseringer i forhold til antall institusjonsplasseringer totalt. Dette er et riktig, men også et veldig krevende mål, fordi det er kommunene eller fylkesnemndene som har vedtakskompetansen, som da selvfølgelig også påfører ekstra, men nødvendige, utgifter. Riksrevisjonens gjennomgang har avdekket alvorlige brudd også på anskaffelsesreglementet. Jeg vil benytte denne anledningen til å understreke det ansvaret hver enkelt som disponerer midler på vegne av fellesskapet, har for at regelverket følges. Komiteen viser i sine merknader til at kravet om planer for å dekke aktuelle og framtidige behov for institusjonsplasser ikke er innfridd, men at departementet opplyser at slike er under utarbeidelse. Det er også bra.




De mange historiene om overgrep og svikt i omsorgen for barn som var i barnevernets varetekt i vår nære fortid, er en viktig påminnelse om samfunnets ansvar for å føre kontroll med alle de institusjonene barnevernet benytter. En samlet komite forutsetter at det er etablert tilfredsstillende kontrollrutiner også for de institusjonene som drives av de ideelle organisasjonene, og at avtalene med disse reforhandles etter en felles mal i tråd med forutsetningene ved statens overtakelse av ansvaret for barnevernet.




Oppsummert viser Riksrevisjonens gjennomgang og vår høring at Bufetat står overfor store utfordringer, og at det er bedring fra forrige år, men at det fortsatt er en del å ta tak i. Jeg forutsetter at både departementet og Riksrevisjonen følger denne utviklingen nøye.




La meg til slutt understreke at barnevernet skal være til hjelp og støtte for barn som trenger det. Det skal aldri være en salderingspost. Det kan ikke være slik at vi velger dårlige eller ingen tilbud i det hele tatt fordi vi ikke kan bevilge de nødvendige midler. Dette er også en henstilling til finansministeren, som nå sitter i salen. Men skal Stortinget kunne bidra til å støtte opp om barnevernet, må vi være sikre på at departementet og Finansdepartementet har den fulle oversikt over finansieringsbehov koblet opp mot de faglige og administrative utfordringer etaten står overfor.




 

(ordfører for sakene under Landbruks- og matdepartementet og Nærings- og handelsdepartementet): 

Vi i Stortinget mottar hvert år rapport fra Riksrevisjonen som peker på både feil og mangler. Det vil Stortinget antakelig få også i årene framover, vil jeg tro. Det skal vel mye til for at vi får en rapport fra Riksrevisjonen som peker på at det er ingenting å rapportere av feil og mangler.




Det jeg syns er veldig positivt med rapportene fra Riksrevisjonen, er at man i tillegg til å peke på at man bruker pengene på feil måte, også går inn og måler effektiviteten i de virksomhetene vi er inne i. Jeg tror at det å gå nøye gjennom om vi gjør de rette tingene, og om vi gjør det på rett måte, er et veldig rett fokus som Riksrevisjonen har. Når man tenker på alle de virksomhetene som staten driver, er det klart at å ha et kontinuerlig fokus på om vi bruker pengene på en god måte, til beste for de 4,5 millioner innbyggerne, er et veldig rett fokus, som jeg syns Riksrevisjonen har.




Jeg vil kommentere to forhold. Det første gjelder Landbruksdepartementet, som jeg er saksordfører for, og det dreier seg om Mattilsynet. I forrige rapport fra Riksrevisjonen pekte man på alvorlige mangler hos Mattilsynet. Jeg syns det er naturlig at det var problemer i innkjøringsfasen til Mattilsynet. Den sterke kritikken som kom den gangen, gikk spesielt på mangel på god regnskapsføring og på det å få inn penger, følge opp purringer, osv.




Vi ser at en god del av de feilene nå er rettet opp, og Riksrevisjonen melder tilbake om at det har bedret seg. Men fortsatt er det ting å ta fatt i hos Mattilsynet. Nå har etter min mening Mattilsynet fått jobbe såpass lenge at man må forvente at innkjøringsproblemene må være over, og den kritikken som nå kommer i forhold til at man ikke følger reglene for offentlig anskaffelse osv., forventer vi ikke å se i rapporten neste år. Tålmodigheten begynner på en måte å ta slutt i forhold til at Mattilsynet begynner å følge de reglene som gjelder også på det området.




Så har vi et stort sluk i statskassen, og det er Helse-Norge. Det er naturlig. Vi har mange sykehus som skal ha midler fra det offentlige for å drive med behandling av ulike pasientgrupper. Vi ser at særlig er kritikken sterk fra Riksrevisjonen når det gjelder Helse Midt-Norge. Her har det også skjedd en omorganisering, ved at man gikk over fra at fylkeskommunene styrte med sykehusene, til helseforetak. Det er også naturlig at man i en overgangsfase, i innkjøringsfasen har problemer med å følge lover og regler som gjelder, og likedan å ha oversikt over den økonomiske situasjonen til enhver tid. Men jeg må si at den utviklingen som man har sett i Helse Midt-Norge, er såpass alvorlig at jeg håper at både Riksrevisjonen og ikke minst Helsedepartementet følger den veldig nøye. Her er det så store avvik i forhold til det vi kan akseptere, at vi må betrakte det som svært alvorlig. Jeg deler derfor Fremskrittspartiets kritikk på dette området, for her er det behov for en tettere oppfølging. Vi ønsker ikke fra SVs side å støtte deres forslag, men er med på kritikken. Det er et veldig stort behov for en tettere oppfølging av alle helseforetakene, og spesielt av Helse Midt-Norge.




 

(ordfører for sakene under Justis- og politidepartementet og Utenriksdepartementet):

 Riksrevisjonens regnskapsrevisjon er et sentralt dokument for Stortingets kontroll med forvaltningen. De aller fleste revisjonsbrev avgis heldigvis uten merknader, men for 2005 er det avgitt 23 avsluttende revisjonsbrev med merknader, omtrent samme antall som året før. Det mest alvorlige er vel egentlig at rundt halvparten av disse, tolv virksomheter, også fikk merknader i forhold til regnskapet for 2004.




I den forbindelse vil jeg understreke at det er veldig avgjørende at virksomhetene og departementene systematisk følger opp de merknadene Riksrevisjonen kommer med. Særlig i forhold til departementer som har store underliggende virksomheter, er det, for å få til en systematisk oppfølging av denne type kritikk og bemerkninger, viktig at det utarbeides rutiner som gjør en tett og god oppfølging mulig.




Som saksordfører for den del av dokumentet som omhandler Justisdepartementet og Utenriksdepartementet, vil jeg få knytte noen bemerkninger til disse områdene. Når det gjelder de øvrige områdene, viser jeg til at komiteen i stor grad står sammen om påpekninger på de aller fleste områdene. Jeg viser derfor også til de saksordførerinnleggene som er holdt, og som vil bli holdt, og til merknadene i innstillingen på disse områdene.




Hva angår Justisdepartementet, har Riksrevisjonen avgitt avsluttende revisjonsbrev med merknader på flere punkter til Politidirektoratet – det er jo Justisdepartementets største virksomhet. Det er bl.a. påpekt svakheter ved IKT-forvaltningen i politi- og lensmannsetaten. Særlig er det trukket fram at det mangler fullverdige reserveløsninger hvis en alvorlig hendelse skulle oppstå, manglende risiko- og vesentlighetsvurderinger vedrørende informasjonen i politiets systemer og manglende helhetlige risikovurderinger for alle IKT-systemer. Dette er alvorlig.




Departementet har anført at det arbeides med forbedringer for å sikre kvalitet på datatjenestene. La meg da understreke at det er viktig at dette følges opp, og jeg forventer at det ikke blir grunnlag for tilsvarende bemerkninger fra Riksrevisjonen neste gang.




Riksrevisjonen har generelt stilt spørsmål ved den interne kontrollen i Justisdepartementet og i virksomheter innen justissektoren og om departementet ivaretar sitt oppfølgingsansvar godt nok. Også dette er påpekninger jeg regner med at statsråden griper fatt i og gjør noe med.




Når det gjelder Utenriksdepartementet, har Riksrevisjonen bl.a. tatt opp forvaltning av tilskudd innen bistand, praktisering av overtid og korrupsjon i bistandssammenheng. Det er positivt at departementet har satt i verk tiltak for å få bedre rutiner på flere av de områdene Riksrevisjonen har påpekt. Det er viktig med gode rutiner for å avdekke korrupsjon og for å se om bistandsmidler brukes etter forutsetningene.




NORFUND har vært mye omtalt i pressen det siste året. Komiteen er tilfreds med at Riksrevisjonen nå gjennomfører en nærmere undersøkelse av NORFUNDs virksomhet, og vil avvente resultatet av denne.




La meg bare til slutt rette opp en feil i innstillingen på side 55, annen spalte. I avsnittet som begynner med «Komiteen har merket seg» skal det stå at «Riksrevisjonen har bemerkninger» – og ikke «Regjeringen», slik det står i innstillingen.




 

(ordførar for sakene under Helse- og omsorgsdepartementet og Samferdselsdepartementet):

 Eg skal fyrst seia noko om kjernen i komiteen sine merknader til Samferdselsdepartementet.




Kontroll- og konstitusjonskomiteen har merka seg at Riksrevisjonen har vesentlege merknader til rekneskapane for Statens vegvesen, Jernbaneverket og Luftfartstilsynet. Desse verksemdene utgjer meir enn brorparten av departementet sitt ansvarsområde, og difor er dette svært alvorleg, og komiteen legg til grunn at departementet følgjer opp Riksrevisjonen sine merknader.




Riksrevisjonen har ført til torgs omfattande omtale og kritikk av departementet sin manglande kontroll med løyving til restrukturering av Mesta AS i perioden 2003–2005. I korte trekk handlar det om nesten 1 milliard kr som skulle dekkja restruktureringskostnader for personalområdet, dvs. tidlegpensjonering, tenestepensjonering og vidareføring av særaldersgrense, og ulike flyttekostnader, slik det går fram av Budsjett-innst. S. nr. 13 for 2002-2003. Den 7. februar vart det halde opa kontrollhøyring om akkurat denne saka. Referat frå høyringa følgjer som vedlegg til denne innstillinga.




Høyringa var opplysande og meiningsfull, og komiteen er samstemt om følgjande: Det er kritikkverdig at Riksrevisjonen ikkje har fått tilgang til dokumentasjon som gjer det mogleg i ettertid å kontrollera korleis restruktureringsmidlane har vorte nytta. Høyringa har elles sannsynleggjort at midlane vart nytta i tråd med Stortinget sine intensjonar og føresetnader. Men det er ikkje hovudpoenget for kontroll- og konstitusjonskomiteen. Stortinget si kontrolloppgåve her er å streka under at bruken av slike løyvingar lett skal kunne sporast. Det er avgjerande at departementet dokumenterer disponeringa av slike løyvingar på eit vis som er tilfredsstillande for Riksrevisjonen og Stortinget, og som i tillegg er i tråd med staten sitt økonomireglement.




Komiteen har dessutan lagt til grunn at den noverande eigaren av Mesta AS, Nærings- og handelsdepartementet, gir Stortinget ei samla utgreiing om korleis Mesta AS har disponert dei nemnde restruktureringsmidlane.




Så vil eg òg nemna at komiteen har merka seg at Riksrevisjonen på ny har merknader til Samferdselsdepartementet si styring av underliggjande verksemder. Departementet har i brev av 18. oktober 2006 opplyst at det vert arbeidd med å gjera styringssignala meir målbare. Ein samla komite føreset at departementet følgjer opp denne lovnaden.




Så til komiteen sine merknader til Riksrevisjonen sin revisjon av korleis Helse- og omsorgsdepartementet gjennomførte budsjettet for 2005. Framstegspartiet har på dette punktet eit eige forslag, som eg reknar med at dei sjølve vil ta opp.




Riksrevisjonen har retta alvorleg kritikk mot Kreftregisteret, under Helse Sør. Kreftregisteret har eit eige fond. Riksrevisjonen er kritisk til at dette fondet har fått tilført midlar – rekna ut på grunnlag av dei indirekte kostnadene for Kreftregisteret – gjennom avtalar mellom Kreftregisteret og eksterne partar. Riksrevisjonen meiner at etableringa av eit slikt fond ved sida av hovudverksemda, men med samanfallande føremål, kan innebera fare for manipulering av budsjett og rekneskap




Komiteen meiner at Riksrevisjonen har peika på kritikkverdige forhold. I brev til kontroll- og konstitusjonskomiteen, dagsett den 19. februar, skriv statsråden m.a. at Kreftregisteret har sett i gang tiltak for å betre «styring, kontroll og habilitet», i ljos av merknadene frå Riksrevisjonen.




Komiteen har elles merka seg at det i det same brevet vert lova at departementet vil gjennomføra ein revisjon i denne saka for å få stadfest at dei tiltaka som er skisserte i brevet, faktisk vert gjennomførte. Komiteen legg til grunn at departementet på eigna vis orienterer Stortinget om denne oppfølginga. I tillegg føreset komiteen at departementet både gjennomfører og orienterer Stortinget om ein samla gjennomgang av alle sider ved Kreftregisteret si verksemd.




Det er mange andre tema innanfor Helse- og omsorgsdepartementet sitt ansvarsområde som har vore gjenstand for ei spesiell merksemd. Tida tillèt ikkje at eg går i detalj når det gjeld det.




Det mest urovekkjande er kritikken som er vorte retta mot dei regionale helseføretaka, særleg mot Helse Midt-Noreg. Men når det gjeld alle desse merknadene, er ein – etter det eg forstår – i dialog med departementet, og frå komiteen si side føreset vi at dei vert følgde opp i tur og orden.




 

(ordfører for sakene under Arbeids- og inkluderingsdepartementet og Forsvarsdepartementet): 

Denne debatten vekker åpenbart ikke så stor interesse blant våre kolleger, men det er gledelig å se at det er desto større oppmøte på regjeringsbenken og i diplomatlosjen. Det er kanskje der de viktigste tilhørerne sitter – i en sak der man ser bakover, og der man skal lære av det for å unngå nye anmerkninger.




Jeg vil, i likhet med flere, peke på det bekymringsfulle ved at vel halvparten av de virksomhetene som fikk anmerkninger i sine avsluttende revisjonsbrev i 2005, også fikk det året før. Flere av de svakhetene som ble påpekt i 2004, er ikke rettet opp. Det er alvorlig, for det er avdekket at det er svakheter ved etatsstyringen som er årsaken til at Stortingets vedtak og forutsetninger ikke er fulgt opp i tilstrekkelig grad.




Det er også et gjennomgående og bekymringsfullt trekk at det i en rekke virksomheter er avdekket brudd på regelverket for offentlige anskaffelser. Det gjelder bl.a. reglene for konkurranse, likebehandling, åpenhet og etterprøvbarhet. Selv ikke Fornyings- og administrasjonsdepartementet, som har det overordnede ansvaret for regelverket, har sitt på det tørre.




De tiltak som fornyings- og administrasjonsministeren presenterte i interpellasjonsdebatten om dette 18. januar i år, er skritt i riktig retning, og vi må forutsette at dette vil gi resultater. Kommende gjennomganger av de virksomheter som har fått anmerkninger, må vise at styringen på dette området er skjerpet.




Av de virksomheter som Arbeids- og inkluderingsdepartementet har ansvaret for, har fire av 14 fått revisjonsbrev med merknader. Det er alvorlig at flere feil og mangler som det tidligere har vært rapportert om, ikke er fulgt opp på en tilfredsstillende måte.




Riksrevisjonen har avdekket manglende måloppnåelse når det gjelder yrkesrettet attføring og rehabilitering. En samlet komite forutsetter at dette området gis høy prioritet, slik Stortinget har forutsatt.




Det har i flere år vært kjent at det har vært svakheter når det gjelder formidling av høreapparater. Det er derfor uakseptabelt at det ikke er blitt gjort noe for å løse problemene. Det er varslet tiltak som skal få orden på dette fra nyttår av. Når en samlet komite likevel understreker viktigheten av at brukerne får et tilfredsstillende system fram til et permanent system er på plass, og ber om tilbakemelding om dette i Dokument nr. 1 for neste år, er det en understrekning av alvoret i at det ikke er tatt bedre tak i dette på et tidligere tidspunkt.




Riksrevisjonen kritiserer informasjonssikkerheten i trygdeetatens stormaskinmiljø. Det er flere mangler i rutinene. Flere av disse svakhetene ble påpekt allerede i 2001. Alvoret i dette var bakgrunnen for at komiteen gjennomførte en høring, hvor statsråden gjorde det klart at han tar anmerkningene alvorlig, og at han har iverksatt tiltak for å bringe forholdene i orden. Arbeids- og velferdsdirektoratet skal dokumentere tiltakene gjennom et eget rapporteringssystem.




En samlet komite forutsetter at opprettingen av de mangler som er avdekket, gis høy prioritet, og at dette også gjenspeiles i de kommende revisjonsgjennomganger.




Jeg vil også peke på at det er avdekket svakheter i Aetats interne rutiner for forvaltning av dagpenger. Det gjelder bl.a. manglende sporbarhet med hensyn til hvilke barn det søkes støtte for, mangelfull dokumentasjon på utbetaling til arbeidssøkere under utdanning og svakheter i klagebehandlingen. Det er viktig at slike svakheter rettes opp, slik statsråden varslet i sine merknader til revisjonsrapporten. Det er viktig å unngå at det oppstår tvil om hvorvidt utbetalingene gjennom våre felles velferdsordninger er slik de skal være.




Komiteen peker i innstillingen også på at Riksrevisjonen har vesentlige merknader til forvaltningen av tilskuddsordningen for avtalefestet pensjon, og vil understreke nødvendigheten av at det etableres gode kontrollordninger for de betydelige midlene som forvaltes gjennom denne ordningen.




Når det gjelder Forsvarsdepartementet, er det gledelig å kunne konstatere at det har skjedd en positiv utvikling i økonomistyringen i Forsvaret i 2005. Tre av fire virksomheter har fått revisjonsbrev uten merknader, men når det gjelder Forsvarets militære organisasjon, er det fortsatt forhold som må rettes opp. Det er imidlertid skuffende at man heller ikke i 2005 klarte å forhindre feilutbetalinger av lønn. Det er ikke akseptabelt med feilutbetalinger på vel 24 mill. kr, og det forutsettes at dette bringes i orden.




 

(ordfører for sakene under Kommunal- og regionaldepartementet og Kunnskapsdepartementet): 

Kommunal- og regionaldepartementets regnskap for 2005 har et utgiftsbudsjett på 73,2 milliarder kr. De største overføringene er til kommuner og fylkeskommuner og utgjør 48,6 milliarder kr.




I den grad man skal lære noe av historien, kan andre departementer se litt på Kommunal- og regionaldepartementets rutiner for budsjetthåndtering. Vi kan med glede konstatere at Riksrevisjonen ikke har vesentlige merknader til noen av regnskapene. Det er bra at man tar arbeidet med risikovurdering og internkontroll i underliggende selskaper på alvor, og at det arbeidet fortsetter, slik at det blir etablert systemer og rutiner for innebygd internkontroll. Komiteen har forventninger til at dette arbeidet sluttføres så raskt som mulig. Det er heller ikke merknader til statsrådens forvaltning av statens interesser i Kommunalbanken AS.




Når det gjelder Kunnskapsdepartementet, som hadde et budsjett i 2005 på 60,4 milliarder kr, kan det konstateres at det er færre institusjoner som får revisjonsbrev med merknad i 2005 enn i 2004. De ulike tiltakene departementet har satt i gang for å bedre regnskapskvaliteten og regeletterlevelsen, har gitt positive resultater. Men på ett område går det feil vei. Ubrukte statlige bevilgninger ved universitetene og høgskolene har nå kommet opp i den nette sum av 2,3 milliarder kr. Derfor må Regjeringen sørge for at det tas et større ansvar for å sikre at institusjonene gjennomfører sine budsjetter i samsvar med forutsetningene for bevilgningene.




Ved universitetene og høgskolene var det fra 2004 til 2005 en økning av avsatte midler med 285 mill. kr. Ingen kan være tilfreds med dette. Her må det til en sterkere oppfølging framover, og det er viktig med kontroll hvis man ikke skal risikere å få kritikk for at for mye penger hindrer en ønsket utvikling.




Komiteen har funnet disposisjonen som NTNU har inngått om salg av eiendom mot tilbakeleie i 30 år, for å være i strid med bevilgningsreglementet. Dette er alvorlig, fordi Riksrevisjonen allerede ved regnskapet i 2004 bad om en avklaring vedrørende eiendomsfullmakt. Denne saken handler også om å vise respekt for Riksrevisjonen, som opptrer som kontrollorgan på vegne av Stortinget.




Det er positivt at reglene for offentlige anskaffelser brytes mindre nå enn tidligere, og at institusjonene er bedt om å innføre elektroniske støttesystemer for slike anskaffelser, men det må være betimelig å spørre hvorfor de skal brytes i det hele tatt. Det kan ha noe med ledelse å gjøre, kanskje empati for hva anskaffelsesreglementet er ment å forhindre, og hvilke normer som skal gjelde der dette praktiseres.




Videre har Riksrevisjonen en merknad til statsrådens forvaltning av studentsamskipnadene. Det har vært en bedring i studentsamskipnadenes regnskaper fra tidligere år, men det gjenstår en rekke forhold som må tas på alvor. De andre saksordførerne har også nevnt dette, de feilene som gjentar seg år etter år.




Det er en samlet komite som står bak merknadene, og jeg anbefaler Stortinget å slutte seg til disse.




 Regjeringa vil ordne opp i det innkjøpsrotet som Riksrevisjonen har peika på, for Riksrevisjonen sin rapport var lite tilfredsstillande lesing både for Fornyings- og administrasjonsdepartementet og for ei rekkje andre departement og deira underliggjande etatar. I tillegg til å ta fatt i problema internt sende eg straks ut brev til alle departementa der eg bad dei om å sikre at regelverket vert etterlevt ved eigne innkjøp. Eg bad òg statsrådane i kvart departement syte for at deira underliggjande etatar gir desse reglane større merksemd enn det tyder på at dei har gjort.




Denne våren har vi teke ein ny runde med departementa. Eg har fått stadfesta at alle er i gang med endringar. Det er sett i gang eit breitt spekter av tiltak. Det vert gjort forbetringar i retningsliner og rutinar, tilsette vert sende på kurs, det vert utvikla nye innkjøpsstrategiar, nye malar og interne kontrollmekanismar, og det vert fokusert på innkjøpsreglane i etatsstyringa.




Eg kan ikkje garantere at dette arbeidet er tilstrekkeleg til at det vert heilt slutt på at statlege verksemder bryt innkjøpsregelverket, men, som representanten Lodve Solholm òg gav uttrykk for, reknar eg med ei klår forbetring. Å syte for at innkjøpsreglane vert etterfølgde, er ikkje nokon eingongsjobb. Det er eit kontinuerleg arbeid. Ettersom innkjøp er eit delegert ansvar, er det opp til kvar einskild leiar å gripe fatt i dette ansvaret og syte for å halde ei vedvarande fokusering på reglane. Vi skal likevel setje i verk ein del tiltak sentralt for å leggje til rette for god etterleving av reglane. Eg var inne på fleire av dei reglane i den interpellasjonsdebatten som det har vore vist til: Manglande vilje til å kunngjere kjøp vert no møtt med sanksjonar ettersom Klagenemnda for offentlege innkjøp, KOFA, har fått fullmakt til å påleggje gebyr på inntil 15 pst. av innkjøpsverdien om ein gjer ulovlege direkte innkjøp. Krinsen av personar som kan bringe denne typen saker inn for KOFA, er utvida.




KOFA har på mange måtar vore ein suksess og er ein viktig faktor i innsatsen for at ein skal følgje innkjøpsreglane. Men sakshandsamingstida i KOFA har vore eit problem, og fleire stortingsrepresentantar har peika på det i tidlegare debattar. Difor har vi gode nyheiter å kome med i dag. Innan utgangen av denne månaden vil KOFA ha avslutta alle dei 163 sakene som kom inn i løpet av 2006, i tillegg til at dei har handsama ein del av dei sakene som er komne inn i år. Dette har dei kunna gjere fordi Regjeringa auka løyvingane til KOFA både i fjor og i år.




For å halde fast ved denne gode trenden har eg i eit brev til nemnda bedt om at dei skal ha som mål at den gjennomsnittlege sakshandsamingstida ikkje skal overskride tre månader, dvs. at det i snitt ikkje skal gå meir enn tre månader frå éin leverandør sender sitt fyrste brev til KOFA til saka er ferdig opplyst av klagar og innkjøpar, sekretariatet har handsama saka og nemnda har kome til avgjerda si. Dette er eit måltal som nemnda sjølv finn det realistisk å nå allereie til hausten.




Vi har òg skjerpa protokollplikta, slik at denne gjeld frå kjøp over 100 000 kr. Dermed vil òg små innkjøp kunne etterprøvast, og gjennom protokollen vil ein kunne kontrollere om konkurransekravet er følgt.




Som vi veit, har brot på innkjøpsregelverket fleire grunnar. Både manglande vilje og manglande kunnskap kan vere av årsakene. For å bøte på dei manglande kunnskapane om reglane har Fornyings- og administrasjonsdepartementet gitt ut ein omfattande rettleiar som gir ei brei dekning av det nye og forenkla regelverket, som tok til å gjelde frå 1. januar i år.




I samband med det praktiske innkjøpet knytt til eit kjøp vil det alltid oppstå konkrete problem og avvegingar som likevel ikkje kan løysast gjennom ein generell rettleiar. Difor har eg sett i gang eit prosjekt for å sjå nærare på moglege tiltak som kan gi eit styrkt tilbod om rettleiing og informasjon om offentlege innkjøp og tilhøyrande regelverk.




Eit anna viktig og framtidsretta grep for å redusere talbrot er å få offentlege innkjøparar til å ta i bruk elektroniske forretningsprosessar og e-handel. Ved å ta det i bruk får vi enklare og tryggare innkjøpsprosessar. Det gir mindre administrasjon, redusert tidsbruk og betre kvalitet i innkjøpsprosessen, både for den einskilde verksemda, for leverandørane og ikkje minst for revisjonen. Eit anna viktig argument er at det gir færre feil og betre styring og kontroll gjennom å kunne spore elektronisk. Som eit ledd i arbeidet med å auke bruken av e-handel i statleg sektor har Fornyings- og administrasjonsdepartementet sitt e-handelssekretariat hjelpt departementa i arbeidet med å kome fram til målsetjingar, strategi og planar for sine innkjøp, som inkluderer elektroniske prosessar. Mange av departementa er no godt i gang med å etablere eller revidere sin innkjøpsstrategi.




Som Stortinget høyrer, har regjeringa Stoltenberg hatt stor merksemd på innkjøpsregelverket. Vi ventar at kvar einskild verksemd fokuserer på innkjøpsreglane framover, slik at vi i framtida unngår ei gjentaking av årets omfattande merknader frå Riksrevisjonen.




Hans Frode Kielland Asmyhr hadde her overtatt presidentplassen.




 Det blir replikkordskifte.




 Jeg vil starte med å takke statsråden for redegjørelsen i innlegget nå. Jeg er tilfreds med at det settes i verk tiltak på alle de departementsområdene hvor det er kommet anmerkninger.




Jeg registrerte imidlertid ikke at statsråden sa noe om de områdene hvor det har vært gjentakelser, hvor man også fikk anmerkninger året før, altså i 2004. Mitt spørsmål til statsråden er: Hvilke tiltak vil man sette i verk? Vil man bruke spesielle virkemidler overfor de departementene som har syndet – for å si det slik – gjentatte ganger? Er det mulig å få et svar på om disse vil få en spesiell oppmerksomhet?




 Vi har ikkje gitt dei departementa som no tilfeldigvis har hatt brot to år på rad, spesiell merksemd. Fleire av desse kan ha hatt brot fleire gonger, utan at det er i år på rad. Det viktigaste er at alle som har fått merknader frå Riksrevisjonen, grip fatt i rutinane sine og i måten dei gjer innkjøp på, og går gjennom heile systemet, både konkret i eige departement og ikkje minst òg i dei underliggjande etatane. Eg vil iallfall seie at for min del er eitt brot eit brot for mykje. Nokre av desse var jo òg til dels ganske omfattande og burde aldri ha skjedd.




Eg meiner at det systemet vi no får, og den gjennomgangen kvart departement no er i gang med, fangar opp anten det er eitt, to eller tre brot. Problemet skal løysast. Utfordringa er at det ikkje skal skje igjen. Om det er store eller små syndarar i denne saka, skal ikkje eg ha sagt. Det kan jo vere eitt brot som har vore veldig stort, og som i sum kanskje er større enn to små, slik at vi får prøve ikkje å skilje mellom store og små, men sørgje for at alle gjer jobben sin.




 Flere har ikke bedt om ordet til replikk.




 Komiteen har i sin innstilling kritisert flere punkter ved departementets styring av Barne-, ungdoms- og familieetaten, etter at Riksrevisjonen hadde vesentlige merknader til gjennomføringen av Bufetats budsjett for 2005. Jeg har lyst til å understreke at jeg ser svært alvorlig på disse merknadene og på kritikken fra komiteen.




Vi har derfor tatt tak i merknadene fra Riksrevisjonen og satt i verk tiltak for å bedre departementets interne styring og styringen og oppfølgingen av Bufetat. Jeg har også stilt krav overfor Bufetat om at nødvendige tiltak skal iverksettes for å utbedre forholdene påpekt av Riksrevisjonen. Flere av de påpekte manglene er nå rettet opp, og ytterligere tiltak er satt i gang for å sikre at alle forhold skal bli utbedret.




I ettertid kan vi se at det var vel optimistiske anslag for denne reformen, både med hensyn til hvor raskt omstillingen skulle skje, og til hvor fort en kunne få på plass store innsparinger.




Samtidig mener jeg at det er viktig at vi holder trykket oppe for å bedre ressursutnyttelsen i det statlige barnevernet. Det er derfor satt i gang en rekke tiltak i etaten, og nye tiltak vil bli satt i gang. Vi ser allerede resultater av dette arbeidet, ved at utgiftsveksten i etaten er redusert fra 10 pst. reelt siste året i fylkeskommunen til under 6 pst. i 2006, samtidig som det var en vekst i antallet barn i det statlige barnevernet på ca. 7 pst. I den samme perioden har man bl.a. innført nye evidensbaserte metoder for å bedre kvaliteten på tjenestene. Arbeidet for å redusere utgiftsveksten og for å bedre kvaliteten i barnevernet skal fortsette.




Departementet igangsatte i desember 2006 en ekstern gjennomgang av det statlige barnevernet. Gjennomgangen skulle legge vekt på ressursbruken og styringen i det statlige barnevernet, bl.a. på bakgrunn av merknader fra Riksrevisjonen til regnskapet for 2004 og 2005, samt vurdere særskilt departementets egen styring av etaten. ECON fikk oppdraget og har nå levert sin rapport til departementet. Departementet vil informere om resultatene av gjennomgangen og departementets oppfølging i forbindelse med revidert nasjonalbudsjett for 2007.




Riksrevisjonen er nå i gang med en forvaltningsrevisjon av hele det statlige barnevernet som skal publiseres til høsten. Jeg ser fram til å motta resultatene fra revisjonen, som forhåpentligvis vil være svært nyttige i vårt videre arbeid. Etter at Riksrevisjonen har presentert sine funn, vil departementet igangsette en bred evaluering av hele reformen etter at staten overtok ansvaret for barnevernet fra fylkeskommunen. Denne evalueringen vil ta for seg både den faglige og den økonomiske utviklingen og måloppnåelsen.




Departementet ser at det fortsatt er utfordringer i styringen av og ressursutnyttelsen i det statlige barnevernet. Vi tar tak i disse utfordringene for å sikre oss at de barna som trenger det, får god og riktig hjelp. Jeg er glad for at komiteen understreker viktigheten av dette arbeidet.




Jeg har også lyst til å støtte det saksordfører Berit Brørby sa i sitt innlegg, nemlig at de barna som trenger fellesskapets omsorg og hjelp, skal få det. Jeg har lyst til å si at denne regjeringen har benyttet enhver anledning i hver budsjettrunde vi har hatt gjennom det ene og halve året vi har sittet med makta, til å legge inn mer penger til det statlige barnevernet. Vi har tatt ansvar, og vi har fram til nå, på ett og et halvt år, lagt inn ca. 600 mill. kr til det statlige barnevernet. Det er fordi de mest sårbare og mest utsatte barna fortjener fellesskapets hjelp.




 Helse- og omsorgsdepartementet har som kjent ansvaret for en rekke virksomheter med ulik organisatorisk tilknytning. I forhold til vårt overordnede mål om å sikre befolkninga gode og effektive helse- og omsorgstjenester, er sjølsagt god økonomi og regnskapskompetanse nødvendig i alle ledd i virksomhetene. I departementets oppfølging av de forhold som Riksrevisjonen har omtalt, og som kontroll- og konstitusjonskomiteen har behandlet i si innstilling, vil jeg trekke fram følgende forhold:




Jeg har for det første merket meg de kommentarer som komiteen har kommet med i forbindelse med Riksrevisjonens merknader til Kreftregisteret. Den revisjonen som ble omtalt i brev til Stortinget av 12. februar 2007, punkt nr. 4, er gjennomført, og de forhold som er påpekt i Dokument nr. 1, skal nå være fulgt opp. Midlene som urettmessig ble tilført fondet, er nå tilbakeført til Kreftregisteret og registrert i regnskapet der. Fondet vil etter dette, og slik det fra etableringen av var forutsatt, bare bestå av gavemidler. De private avtalene for enkelte ansatte er avviklet. Saken er også særskilt fulgt opp i foretaksmøtene i de regionale helseforetakene i januar i år. Jeg mener det er nødvendig, på bakgrunn av de forhold som Riksrevisjonen har påpekt, også å vurdere om Kreftregisteret er hensiktsmessig organisert. I den sammenheng vil en måtte se på ulike løsninger, herunder også en eventuell organisering utenfor helseforetakssystemet. Stortinget vil sjølsagt bli orientert på egnet måte.




Helse- og omsorgsdepartementet har et tett samarbeid med Sosial- og helsedirektoratet for å forbedre målbeskrivelser og resultatrapportering. På bakgrunn av Riksrevisjonens kritikk av Sosial- og helsedirektoratets tilskuddsforvaltning og bruk av tilskuddssystemet Pandora har departementet og direktoratet foretatt en gjennomgang av saksfeltet. Svakheter i tilskuddssystemet er nå rettet opp. Det er presisert at hele organisasjonen skal ta i bruk systemet, samtidig som det må stilles krav til kompetanse og ledelsens ansvar for å kvalitetskontrollere prosessene.




Jeg har også merket meg at komiteen deler Riksrevisjonens innvendinger mot prosessen bak inngåelse av avtaler mellom to helseforetak og Eurosleep Øst AS. Allerede høsten 2006 instruerte jeg foretakene om å rydde opp i dette, og avtalene er avviklet. Jeg er svært opptatt av at det ikke skal oppstå uklarheter i forholdet mellom private og offentlige ytere av helsetjenester, og at reglene om offentlige anskaffelser skal følges av alle helseforetak.




Når det så gjelder balansekravene, viste det korrigerte årsresultatet i 2005 et underskudd på om lag 1,4 milliarder kr. Helse Midt-Norge og Helse Nord oppnådde vesentlig dårligere resultat enn eiers styringskrav. Jeg har både gjennom 2006 og så langt i 2007 skjerpet kravene til rapportering og oppfølging av den økonomiske situasjonen i de regionale helseforetakene. Rapporteringsopplegget er utvidet både når det gjelder økonomi, bemanning, kvalitet og aktivitet. Alle helseregioner må nå rapportere månedlig til Helse- og omsorgsdepartementet, og det skal også rapporteres resultatavvik for det enkelte helseforetak. Mitt departement har hyppige oppfølgingsmøter, og jeg har også bedt de regionale helseforetakene gå gjennom sine organisasjoner for å se til at de har rett og tilstrekkelig økonomisk kompetanse i alle ledd.




I forhold til Helse Midt-Norge har Riksrevisjonen påpekt manglende oppfølging av eiers styringskrav fra Helse Midt-Norges side gjennom 2005. Dette er et alvorlig forhold, som jeg allerede i januar 2006 grep fatt i. Da ble, som kjent, styreleder og resten av styret i det regionale helseforetaket byttet ut. Jeg har siden det fulgt utviklingen i dette regionale helseforetaket nøye. Det skjer nå, heldigvis, vesentlige endringer både i hvordan det regionale helseforetaket organiserer seg i forhold til sine underliggende helseforetak, og i de styringsrutiner som er og blir etablert.




Jeg har også merket meg at Riksrevisjonen har kritisert at sakkyndige i ledende stillinger har fått betalt overtid i strid med Hovedtariffavtalens bestemmelser. Dette har departementet tatt opp med Nasjonalt folkehelseinstitutt, og departementet har fått bekreftet at instituttet ikke under noen omstendighet skal pålegge sine ansatte overtid i strid med Hovedtariffavtalens bestemmelser.




 Flere har ikke bedt om ordet til sak nr. 1.

(Votering, se side 2857)





                    

 Under debatten har Lodve Solholm satt frem
et forslag på vegne av Fremskrittspartiet. Forslaget lyder:

«Stortinget
ber Regjeringen foreta en ny gjennomgang av de regionale
helseforetakenes situasjon når det gjelder økonomi
og styring, herunder forholdet til balansekrav og åpningsbalanse,
og legge frem egen sak for Stortinget snarest mulig og senest ved
utgangen av 2007.»

Votering:

Forslaget fra Fremskrittspartiet
ble med 76 mot 22 stemmer ikke bifalt.

(Voteringsutskrift kl. 20.43.52)

Komiteen hadde innstilt:

Dokument nr. 1 (2006-2007) – om Riksrevisjonens rapport
om den årlige revisjon og kontroll for budsjettterminen
2005 – vedlegges protokollen.

Votering:

Komiteens innstilling ble enstemmig bifalt.


                    
                    

 Etter ønske fra næringskomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden.




Videre vil presidenten foreslå at det blir gitt anledning til fem replikker med svar etter innlegg fra medlemmer av Regjeringen innenfor den fordelte taletiden.




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter.




– Dette anses vedtatt.




 Saken gjelder Dokument nr. 8-forslaget fra Høyre om å fjerne boplikt og prisregulering av landbrukseiendom. Konkret lyder forslaget:







«Stortinget ber Regjeringen om å fremme lovendringsforslag om å fjerne boplikten og prisreguleringen av landbrukseiendom.»




Forslaget vil innebære at boplikten fjernes både i odels- og konsesjonsloven. Fjerning av prisregulering av landbrukseiendom vil også måtte få konsekvenser for både odels- og konsesjonsloven, siden forslag og merknader ikke skiller mellom de ulike prisreguleringer i disse lovene.




Fremskrittspartiet foreslår i innstillinga:







«Stortinget ber Regjeringen fremme forslag om å oppheve lov om konsesjon ved erverv av fast eiendom (konsesjonsloven).»




I komitemerknadene går Fremskrittspartiet også inn for å oppheve hele odelsloven.




Komiteens medlemmer fra Venstre har ikke prinsipielle merknader til forslaget fra Høyre. Det henvises til en rekke oppmjukninger angående boplikt og prisregulering under forrige regjering. Samtidig sies det at «de avgjørelsene EU-domstolen har fattet», viser at den norske boplikten ikke kan være personlig lenger.




Komiteens medlemmer fra Kristelig Folkeparti slår fast at lovbestemt boplikt er et sentralt virkemiddel i distrikts- og landbrukspolitikken, men kommenterer ikke konsesjonslovens bestemmelser om samfunnsmessig forsvarlig prisnivå. Partiet har en særmerknad hvor en sier at en vil vurdere nærmere forslag fra Regjeringa om praktisering av boplikten og dispensasjoner fra denne dersom Regjeringa faktisk kommer med slike forslag.




Regjeringspartiene – Arbeiderpartiet, SV og Senterpartiet – avviser forslagene fra Høyre og Fremskrittspartiet, og står fast på prinsippet om bo- og driveplikt, som kom inn i konsesjonsloven i 1974, samt målet om å beholde et samfunnsmessig forsvarlig prisnivå ved omsetning av landbrukseiendom. For regjeringspartiene er det viktig å sikre rekruttering av aktive yrkesutøvere til næringa og legge til rette for eierskap til landbrukseiendommene, som gir grunnlag for langsiktig, god ressursforvaltning. Skal dette kunne realiseres, mener regjeringspartiene at det er nødvendig at prisnivået på landbrukseiendom ikke er høyere enn det som reflekterer verdien av eiendommens driftsgrunnlag og den verdi eiendommen har som bosted, samtidig som det ikke stilles krav til urimelig høy egenkapital.




Komiteinnstillinga viser sjeldent store prinsipielle, ideologiske skillelinjer. Fremskrittspartiet viser sitt sanne liberalistiske ansikt, og vil oppheve hele konsesjonsloven. Dette er et historisk velkjent standpunkt fra tidlig på 1900-tallet, hvor vi gjennom flertallsvedtak fikk innført konsesjonslover av det norske storting. Da som nå kjempet de som representerte den ansiktsløse kapitalen, mot enhver lov som knyttet samfunnsplikter til eiendomsretten.




Høyre går i inneværende storting stadig lenger i liberalistisk retning og foreslår nå å ta vekk prinsippet om boplikt og prisregulering. I 1974, da vi fikk bopliktbestemmelsen i konsesjonsloven, var Høyre for upersonlig boplikt, dvs. at eierne av gårdsbruk skulle påse at gården ble bebodd.




For Senterpartiet er spørsmålet om lovmessige plikter knyttet til eiendomsretten en viktig del av partiets grunnsyn. Landbruksarealer krever jamt stell og langsiktig forvaltning for at de skal produsere fornybare ressurser og gi rike natur- og kulturopplevelser for folk. Internasjonal og nasjonal erfaring i generasjoner viser hvor viktig eiendomsrettspolitikken er for å gjennomføre dette. Norsk eiendomsrettspolitikk har både gitt bedre maktfordeling, mer levende bygder og mer langsiktig ressursforvaltning enn det som har vært tilfellet i land det er naturlig å sammenligne oss med.




Senterpartiet er en varm forsvarer av den sjøleiende bondestand som aktivt driver landbrukseiendommen. Dette er et prinsipp som uavhengig av partipolitisk medlemskap har grunnleggende trygg oppslutning på bygdene. Bygdefolk veit at kombinasjonen av lovverk med tilhørende plikter og gode inntektsmuligheter av arbeid på hel- eller deltid fra landbrukseiendommen er nødvendig for å realisere dette samfunnssynet.




Det store problemet for den personlige boplikten i dag er at myndighetene over tid bevisst har tatt vekk eller ikke prioritert inntektsmuligheter for ungdommen enten på eller utenfor gården når de bor på en gård. Derved smuldrer bygdeoppslutningen om den personlige boplikten opp, samtidig som den personlige boplikten systematisk angripes og undergraves fra høyrekrefter i norsk politikk, enten de er representert ved Fremskrittspartiet, Høyre eller dagens Venstre.




Med dagens kommunikasjonsteknologi, eksempelvis breibåndsfiber til hver husstand, er mange avstandsulemper for folk som bor på og arbeider ut fra gårdsbruk, helt borte. Ikke minst gjelder dette i forbindelse med arbeid i servicenæringene. Kombinert med dette faktum er det samtidig svært mange unge familier som ser bosted på en gård som et godt og trygt liv. Disse menneskers håp og lengsel må ivaretas, og Senterpartiet har her deres bevågenhet.




Det trengs derfor en helt annen kraftig satsing fra Regjeringa på tilrettelegging av godt inntektsbringende arbeid i eller utenfor landbruket for interessert gårdsungdom. Dermed blir denne boplikten et utvelgelseskriterium til fordel for de ungdommer som både vil eie, bebo og forvalte landbrukseiendommer. Vi har mange ungdommer som ønsker det.




 Stortinget har i dag til behandling innstillinga til eit privat forslag frå Høgre om å fjerne buplikta og prisreguleringa av landbrukseigedomar, og vi i Arbeidarpartiet meiner at forslagsstillarane legg opp til ei altfor lettvinn behandling av ei viktig sak. Med eit pennestrøk vil Høgre fjerne både prisreguleringa og buplikta på landbrukseigedomar. Dette er ikkje Arbeidarpartiet sin arbeidsmåte.




Som fleirtalet slår fast i innstillinga, er lovbestemt buplikt eit sentralt verkemiddel i distrikts- og landbrukspolitikken. Arbeidarpartiet vil aktivt vere med på å leggje føringar for eit landbruk inn i ei utfordrande framtid. Men å lausrive eit så vesentleg element som buplikta er, utan å sjå ting i samanheng, ynskjer ikkje Arbeidarpartiet å vere med på.




Forslaget til Høgre tek nok meir omsyn til overtakarar av eigedom med buplikt og deira moglegheit til å kunne ha eigedomen som fritidshusvere eller selje på den opne marknaden enn til Bygde-Noreg.




Omsynet til at ein ynskjer å ha lys i husa, må setjast opp mot at eigedomar i dagens marknad kan gi store summar ved sal, der det er aktuelt. I mange høve der buplikta ikkje blir praktisert, ser ein kva som skjer. Utviklinga av fritidshusvere bit seg fast på nye område. Hytter er det ikkje lenger berre på fjellet eller ved fjorden. Nei, hytter blir det overalt, og folk ynskjer seg større og større tomter, noko nedlagde bruk kan gi. Men bidreg det til levande bygder? Både Regjeringa og fleirtalet i denne salen ynskjer å utnytte gardsbruka i næringssamanheng og til bustader, slik at vi framleis kan ha levande bygder.




I samband med St.meld. nr. 19 for 1999-2000, som låg til grunn sist Stortinget hadde ei heilskapleg behandling av landbrukspolitikken, blei òg spørsmålet omkring eigarskap og drift av landbrukseigedomar diskutert. Stortinget la da til grunn eit ynske om å halde oppe hovudtrekka i busetjingsmønsteret.




Sist konsesjonsloven var til behandling, var under Bondevik II-regjeringa, i 2004, altså med aktiv deltaking frå Høgre. Den gongen meinte ein at eit frislepp av prisreguleringa på landbrukseigedomar ville bidra til at færre yrkesutøvarar ville sjå seg i stand til å overta. Innteninga vil ofte ikkje forrente investeringane. Resultatet vil naturlegvis bli færre bruk i drift.




Det er i dag store skilnader rundt om i Kommune-Noreg når det gjeld praktiseringa av regelverket, og undersøkingar viser at moglegheitene for å få fritak frå buplikta avheng av kor du bur. Det er uheldig. Men etter mitt syn er dette ikkje god nok grunn til å fjerne buplikta. Det er viktig at vi har lovgiving som byggjer opp under dei landbrukspolitiske måla vi har sett oss.




Frå regjeringa si side er det no sett i gang eit arbeid for å tilpasse lovgivinga til Regjeringa sin politikk. Landbruks- og matdepartementet har m.a. til vurdering om reglane om buplikt er målretta nok. Det blir i den samanhengen gjort ei vurdering av korleis ulike verkemiddel i eigedomspolitikken kan nyttast for å styrkje og halde ved lag busetjinga.




Som vi har vist til i merknadene i innstillinga, vil Arbeidarpartiet no avvente den grundige prosessen som departementet gjennomfører, der ein skal sjå på både dei juridiske, dei praktiske og dei politiske vurderingane av dei reglane vi no har. Arbeidarpartiet støttar derfor at forslaget blir lagt ved protokollen.




 Representantforslaget vi nå behandler, gir Stortinget muligheten til å drøfte en del prinsipielle spørsmål rundt Regjeringens næringspolitikk.




I denne saken er kanskje det viktigste spørsmålet: Betyr eiendomsretten noe som helst for de rød-grønne partiene? Ser man på argumentasjonsutviklingen siden bo- og driveplikten kom inn i konsesjonsloven i 1974, har man gått bort fra intensjonen om en aktiv og selveiende bondestand til å bruke begrunnelser som bosetting og kulturlandskap. Altså er individets interesser av mindre betydning for regjeringspartiene enn hensynet til storsamfunnet og enkelte politiske partier.




Sammen med alle de andre reguleringer som ligger til grunn for de rød-grønnes landbrukspolitikk og distriktspolitikk, ønsker man en politisk styrt bosetting i landet, ikke en bosetting styrt av innbyggerne.




Innbyggerne er blitt brikker i et politisk spill, der tvangsreguleringer blir brukt for at innbyggerne skal innfri politiske visjoner, noe de samme politikerne ikke makter å oppnå ved bruk av andre politiske incitamenter. At dette er metoder som brukes i 2007, er skuffende. Ikke blir det noe bedre når man vet at i løpet av de siste femten årene har antall norske gårdsbruk blitt halvert. Det vil si at regjeringspartiene vil fortsette med en politikk som ikke fungerer, og som kan være i strid med internasjonalt regelverk som Norge er forpliktet til å følge.




Det er på grensen til det naive når de rød-grønne tror at man under et slikt regime skal få nye innbyggere til distriktene. Folk flytter ikke til distriktene bare fordi enkelte politiske partier ønsker det, og i hvert fall ikke hvis det å flytte dit, gjør det nærmest umulig å ombestemme seg.




Det kan se ut som lokalpolitikerne har en mer jordnær tilnærming til denne utfordringen, da undersøkelser viser at 9 av 10 som søker om det, får innfridd fritak fra boplikten.




Men boplikten er bare ett av de elementene de rød-grønne ser seg blinde på. Prisreguleringen på landbrukseiendommer er et av de andre. Hvorfor politikere og byråkrater skal bestemme prisen på din egen eiendom, er uforståelig for de fleste. Investeringer og arbeid gjennom generasjoner skal altså prissettes av noen som ikke har gjort et eneste arbeidsslag på eiendommen, og som ikke har noen målsetting om å beskytte grunneiernes rettigheter og interesser.




Regjeringspartiene har en iboende tro på at grunneiere selv ikke er de som best kan oppnå en rasjonell disponering av egen eiendom.




Den prisreguleringen som frem til nå har blitt praktisert, har dessverre ført til at mange eiendommer forfaller. Vi ser et økende forfall på driftsbygninger samt forfall på produksjonsarealer. Mange har rett og slett gitt opp og driver ikke lenger produksjon på sin egen eiendom.




Fremskrittspartiet ønsker en drastisk kursendring av reguleringspolitikken, der det er grunneierne selv som skal bestemme over eierskapet, driften og formålet med eiendommen. Å bruke begrunnelser som at landbruket har en spesiell finansieringsordning, øker jo bare inntrykket av at den statlige landbruksstøtten i realiteten er blodpenger. I alle andre sektorer og eierskapsformer er det jo det private initiativ og innovasjonsevne som blir fremelsket. Det er derfor skuffende at de rød-grønne ikke tillegger grunneiere innenfor landbruksnæringen de samme evner og potensial.




I nyere tid har man i tillegg gått til nye angrep på landbruksnæringen. Kommunenes mulighet til å ilegge eiendomsskatt, samt statens mulighet til å kreve gevinstbeskatning ved salg, er bare noen av flere tiltak de rød-grønne bruker for å binde fast grunneiere til gården.




Grunneiere omfattet av dagens konsesjonslov, går glipp av millioner av kroner i mulige inntekter som er bygd opp gjennom generasjoners harde arbeid. Samtidig fører dagens lov- og reguleringsstruktur til at næringen aldri vil kunne utvikle det effektiviseringspotensialet som ligger der.




Sammen med de øvrige reguleringer er konsesjonsloven et sterkt hinder for å oppnå en utvikling av et robust landbruk som kan møte framtidige utfordringer. Fremskrittspartiet ønsker en næring preget av fleksibilitet og innovasjon, der grunneiere blir respektert som individer, og ikke brukt som politiske brikker.




Til slutt vil jeg ta opp Fremskrittspartiets forslag i innstillingen.




 Representanten Kåre Fostervold har tatt opp det forslag han refererte til.




 En sterk eiendomsrett er en forutsetning for vekst og utvikling. Høyre er en sterk forsvarer av den private eiendomsretten. Boplikt og prisregulering er sterke inngrep i den eiendomsretten Høyre er opptatt av å styrke. Under forrige regjering ble regelverket knyttet til boplikt og prisregulering av landbrukseiendom myket opp og forbedret. I 2003 ble eiendommer under 100 mål totalt, derav maks 20 mål dyrket mark, gjort konsesjonsfrie. 25 000 eiendommer ble dermed konsesjonsfrie. Eiendommer på denne størrelsen er vanskelig om ikke umulig å skaffe seg en årsinntekt fra.




Daværende landbruksminister Lars Sponheim innførte 16. juni 2004 også et fribeløp på 750 000 kr før bebygde landbrukseiendommer blir ilagt priskontroll, og kapitaliseringsrentefoten ved beregning av prisen på jordbruksarealer ble satt til 4 pst. Den enkelte bonde fikk større handlefrihet og ansvar for hvilken pris jordbruksareal og jordbrukseiendom bør ha. Det er bra.




Boplikt fører til redusert verdi på eiendom, og den kan medføre at en eier mot sin vilje blir tvunget til å selge. Prisregulering på landbrukseiendom medfører at gårdbrukeren taper differansen mellom regulert pris og en eventuelt høyere markedspris. Slike tunge inngrep mot enkeltpersoner forutsetter en sterk samfunnsmessig begrunnelse, høy grad av forutsigbarhet, likebehandling og rettssikkerhet. Ingen av disse betingelsene er oppfylt når det gjelder boplikt og prisregulering for landbrukseiendom.




Begrunnelsen for boplikt oppgis å være at det er et sentralt virkemiddel i distrikts- og landbrukspolitikken, men uten at det foreligger noe faglig grunnlag for å hevde at boplikt har en positiv funksjon i forhold til å sikre spredt bosetting eller aktivitet i landbruket. Forskning indikerer at boplikten ikke har noen positiv effekt i forhold til de målsettinger den er ment å ivareta. Derimot dokumenterer forskningen erfaringer fra mange enkeltsaker og til dels kommunenes praktisering av regelverket at dette har store svakheter og negative virkninger.




Undersøkelser utført i 2002 ved Norges landbrukshøgskole, nå UMB, viser at kommunal boplikt ikke ser ut til å ha hatt noen positiv virkning på folketall. Derimot viser analysene – og det er jo et paradoks i forhold til representanten Engs innlegg – at boplikt fører til at andelen helårsboliger som blir overført til fritidsboliger, øker, omsetningen av eiendom faller, nivået på investeringer og vedlikehold faller, og risikoen ved boligkjøp øker. Det virker lammende på aktivitet.




Kontrollen med boplikt varierer sterkt fra kommune til kommune, og mye tyder på at regelverket blir brutt i stort omfang. Tidsbegrenset eller varig fritak blir gitt i stort omfang. Nationen skriver 16. mars 2007 at kun 9 pst. av de som søkte fritak fra boplikten på landbrukseiendommer i 2006, fikk avslag, og at hvilken kommune eier bor i, kan være helt avgjørende for om vedkommende får nei eller ja.




Det er også verdt å merke seg at prisregulering på landbrukseiendom heller ikke har noen dokumentert positiv virkning i forhold til bosetting eller utvikling av landbruket. Det eneste sikre er at grunneier taper økonomisk når prisen reguleres lavere enn markedsverdi. Lavere verdier reduserer motivasjonen for investeringer og vedlikehold på gården.




Reguleringer som innebærer sterke inngrep og store negative konsekvenser for enkeltmennesker, må ha en solid faglig begrunnelse. Jeg merker meg at Regjeringen vil foreta en gjennomgang av hvordan bestemmelsene om boplikt håndheves. Det tror jeg er fornuftig.




Uansett ville det være av større interesse å evaluere reguleringene opp mot det uttalte formålet. Boplikten og prisreguleringen er alvorlige inngrep i den private eiendomsretten, og det er et uttrykk for manglende respekt for de verdier som grunneier kanskje har bygget opp gjennom generasjoner. Samfunnet taper når det setter seg til doms over grunneiers disposisjon over egen eiendom. Den som er best skikket til å ta vare på, utvikle og skape merverdier av egen eiendom, er grunneier selv – og det tjener samfunnet på.




Jeg vil på vegne av Høyre ta opp de forslagene som er fremmet i innstillingen.




 Representanten Gunnar Gundersen har tatt opp de forslagene han refererte til.




 SV mener at boplikten er vesentlig for å opprettholde bosetting og sysselsetting på landbrukseiendommer i hele landet. Vi har gjennom mange år og av forskjellige årsaker hatt en betydelig nedgang i antall driftsenheter i landbruket. Det er blitt færre aktive gårdbrukere, men vi har heldigvis tilnærmet samme areal og dyretall i produksjon nå som for 20 år siden. Vi ser at landbrukseiendommene blir drevet og også bebodd etter at selvstendig drift opphører, på grunn av et fornuftig lovverk. Det er jeg glad for.




Så lenge husene på gårdene blir tatt vare på og kan fungere som en god boplass, er det en styrke at lovverket legger føringer for at husene, også på eiendommer uten selvstendig drift, blir ivaretatt og bebodd. Og da har jeg ikke nevnt reiselivssatsing og opplevelsesnæring med ett eneste ord.




Særlig i små bygdesamfunn er hver eneste innbygger viktig. Folk er avhengig av hverandre. Jeg, og SV, mener at det er viktig å styrke, ikke svekke, tilbudet av omsorgstjenester, barnehager, skoler, kommunikasjon, varehandel og servicenæringer. Men både det offentlige og det private næringslivet må ha en viss kritisk masse for å kunne tilby sine tjenester til alle.




Når vi i tillegg vet at det er store muligheter for å oppnå tidsbegrenset eller varig fritak fra boplikten der det klart er urimelig å kreve boplikten oppfylt, mener jeg det er klokt å la Regjeringen gjennomføre den varslede gjennomgangen av hvordan bestemmelsene om boplikt håndheves, før vi eventuelt starter et arbeid med lovendringer.




Når det gjelder prisen på landbrukseiendommer, er den regulert. Og det er jeg godt fornøyd med. Jeg må si at det undrer meg litt at Høyre, som ellers er så flink med kalkulatorer, ikke har klart å regne ut at det må være sammenheng mellom nivået på grunnlagsinvesteringene i et produksjonsapparat og forventede inntekter fra markedet på de produktene som skal produseres, for at det skal være klokt å investere.




Det kan da ikke være sånn at det er nettopp 

det

 Høyre og Fremskrittspartiet har gjort – regnet og kalkulert og kanskje funnet ut at det vil være mye rimeligere å hente maten fra andre land med andre dyrkingsbetingelser og andre lønninger? Er det sånn at de nå bare skal fortsette å fremme det ene forslaget etter det andre, som kun har til formål å svekke norsk landbruk og åpne for større import? Er dette høyresidens bidrag til å takle f.eks. miljøutfordringene?




For det er slik at dersom forslaget fra Høyre hadde fått tilslutning, ville prisene på landbrukseiendommer økt dramatisk. Konsekvensene ville blitt en akselerering i avgangen av dyrket jord til andre formål. Det ville blitt hyttebygging, boligbygging, kjøpesenter, golfbaner og mye annet enn landbruksdrift. Bedriftsøkonomisk ville den enkelte jordeier kanskje komme godt ut av det, men samfunnsøkonomisk ville dette blitt et betydelig tapsprosjekt.




SV ønsker et aktivt landbruk i hele landet. Vi vil at landbruksarealene skal brukes til landbruksformål, og at dyrket jord skal brukes til matproduksjon. Alt annet vil være en dårlig løsning for landet, en dårlig løsning for miljøet og en dårlig løsning for framtida.




Jeg mener at vi også har et moralsk ansvar for å sørge for at jordbruksareal i størst mulig grad brukes til å produsere mat. Verdens befolkning vokser. Det håper jeg også at høyresiden har fått med seg. Vi må dyrke mat, fordi det er maten vi lever av. Om det er noe land i verden som har en befolkning som har økonomi til å avstå fra kortsiktig økonomisk tenkning, og som har økonomi til å legge til rette for en langsiktig utvikling av landbruket og en selvstendig matproduksjon, ja, så er det Norge.




Til slutt: Jeg må si at etter innspillet fra Høyre og Fremskrittspartiet har jeg igjen fått slått fast at det er lysår mellom landbrukspolitikken til høyresiden og landbrukspolitikken til SV. Og det kjennes veldig godt og riktig.




 Buplikta er eit viktig verkemiddel for å halda oppe busetnad, liv, trivsel og aktivitet rundt om i heile landet. Eg understrekar at buplikta skal bidra til dette. Men ho er ikkje det einaste verkemiddelet.




Landbruksoppgjeret, som vert gjennomført i desse dagane, er eit anna sentralt tiltak som skal bidra til ei slik måloppnåing. Gjennom ei inntektsutvikling på linje med andre yrkesgrupper og gjennom å sikra bøndene gode velferdsordningar osv. kan staten medverka til optimisme og rekruttering i denne viktige næringa.




Utforminga av reformer og reguleringar er eit tredje verkemiddel. Den mykje omdiskuterte saka om kva konsekvensar nye brannføresegner for sauefjøs kan få for distriktsjordbruk og kulturlandskap er eit døme på det. Så me treng positive verkemiddel, og buplikta skal dra i denne retninga: medverka til å halda oppe busetnad, liv, trivsel og aktivitet rundt om i heile landet.




No registrerer eg at det er ulike syn i komiteen på om dette er tilfellet eller ikkje. Prinsipiell motstand mot reguleringar og inngrep i retten til fritt kjøp og sal av eigedom er vel kanskje det overordna utgangspunktet i forslaget frå Høgre. Enkelte bønder som ønskjer å kvitta seg med gardsdrifta og selja landbrukseigedomen, ser nok helst at buplikta var avskaffa. Utan buplikt på eigedomar over 100 mål opnar det seg ein marknad for at landbrukseigedomar vert store fritidseigedomar for kapitalsterke investorar. For Kristeleg Folkeparti er ikkje dette ei ønskt utvikling.




Landbrukseigedomar som er drivverdige, bør prissetjast nettopp ut frå at dei er drivverdige, og dei bør vera i aktiv drift. Det er ikkje tvil om at buplikt faktisk verkar prisdempande. Hadde det ikkje vore tilfellet, hadde det vel ikkje vore politisk støy om denne saka.




Kristeleg Folkeparti er einig i prinsippet om buplikt for landbrukseigedomar. Me vil difor ikkje støtta forslaget frå Høgre. Samtidig vil eg understreka at me ikkje har endra standpunkt i høve til dei endringane som Bondevik II-regjeringa gjennomførde med den konsekvensen at mindre eigedomar kjem under bupliktgrensa. Grensa for buplikt er i dag på 100 mål. Denne grensa er sjølvsagt ikkje hoggen inn i stein for all framtid. Ho må vurderast ut frå kva type eigedomar det er viktig å ha ein prisdempande effekt på gjennom krav om aktiv drift. Både samfunnsutvikling og næringsutvikling gjer at det kan vera grunn til å sjå på dette frå tid til annan. Men ei avvikling av heile bupliktordninga, eller av konsesjonsordninga, som Framstegspartiet gjer seg til talsmenn for, er det ikkje aktuelt for Kristeleg Folkeparti å gå inn for.




Kristeleg Folkeparti meiner at intensjonen med bupliktordninga er god. Det uheldige er at praksis varierer sterkt frå kommune til kommune. Skal bupliktordninga ha ei framtid – og det bør ho – må ho praktiserast rimeleg likt, og ho må praktiserast med vit og skjønsemd. Her har landbruksministeren ei utfordring, slik at òg buplikta kan medverka til at det som var føremålet, vert oppfylt, nemleg å halda oppe busetnaden og skapa liv, trivsel og aktivitet rundt om i heile landet.




 En debatt om boplikt og prisregulering av landbrukseiendommer er på ingen måte en ny debatt. Den vil helt sikkert dukke opp igjen senere også, og det er bra. Fordi tidene endrer seg, må også lovverk endres eller iallfall fortløpende vurderes i tråd med den utvikling lovverket er satt til å regulere.




Venstre mener på generelt grunnlag at det må bli mer mangfold i landbruket. Vi mener at lokale myndigheter må få større anledning til lokal tilpasning og til å se landbrukspolitikken i sammenheng med øvrig næringsliv. Det kompliserte regelverket og mange av landbrukets lover er et hinder for utvikling av et mer fleksibelt landbruk der de som har lyst til å satse på næringen, får mulighet til det. Derfor ønsker Venstre en full gjennomgang av alt lov- og regelverk med sikte på en modernisering.




Venstre har i innstillingen vi i dag behandler, inntatt en slags mellomposisjon – eller sentrumsposisjon, kan vi gjerne kalle det. Vi støtter ikke forslaget om å oppheve boplikten på og prisreguleringen av landbrukseiendommer på det nåværende tidspunkt, men varsler samtidig at det ikke er aktuelt for Venstre å gå inn for ytterligere innstramminger i dagens lovverk, slik statsråden har varslet. Snarere ser vi for oss en gradvis oppmyking og en fleksibel praktisering av regelverket tilpasset lokale forhold og behov.




Vår begrunnelse for ikke å støtte forslaget har først og fremst bakgrunn i at det ble gjort en rekke oppmykninger av regelverket for boplikt og prisregulering under den forrige regjeringen, som vi fortsatt ikke fullt ut har sett effektene av. Eiendommer under 100 mål ble gjort konsesjonsfrie, forutsatt at ikke mer enn 20 mål var dyrket mark. Det ble innført et fribeløp på kr 750 000 før bebygde landbrukseiendommer blir ilagt priskontroll, og kapitaliseringsrentefoten ved beregning av prisen på jordbruksarealer ble satt til 4 pst. Samlet har denne politikken gitt den enkelte bonde større handlefrihet og ansvar for hvilken pris som bør betales for jordbruksareal og jordbrukseiendom. I de aller fleste tilfeller medførte disse endringene at det ikke vil være en reell prisregulering, men fri omsetning av svært mange landbrukseiendommer, ikke minst mange av de minste eller mellomstore eiendommene, som mange etterspør i dag.




La meg understreke at Venstre støtter at kommunene, som en viktig del av utførelsen av lokaldemokratiet, fortsatt skal ha en rett til å fastsette kommunal forskrift om nedsatt konsesjonsgrense, eller boplikt. Venstre mener imidlertid at de avgjørelsene EU-domstolen har fattet de siste årene knyttet til boplikt i Danmark og Østerrike, viser at den norske boplikten ikke kan baseres på at boplikten er personlig, men på at det bor mennesker på de ulike eiendommene, uavhengig av om det er de samme som driver og vedlikeholder eventuelle jordbruksareal tilknyttet eiendommen. For Venstre er tross alt bolyst viktigere enn boplikt.




Etter min mening gir denne regjeringen feil medisin – kanskje ut fra at feil diagnose er stilt – med tanke på å øke bosettingen i distriktene. Det kan synes som om Regjeringen legger til grunn at hvis det finnes et jorde med tilhørende driftsbygning, er grunnlaget lagt for fortsatt jordbruksdrift. Dette er feil. Ingen kan tvinges til å bo på en gård og drive et gårdsbruk med entusiasme, styrt av et rigid regelverk og tvang.




Framtidens landbruk er avhengig av menneskene som får lov å bo på gården, og initiativet til disse. Derfor er det så viktig å være åpen og fleksibel for å finne løsninger som gjør at de tiltaksomme, kreative og initiativrike får anledning til å bosette seg og utvikle gårdsbruket ut fra de mulighetene de ser. Dette gjøres ikke gjennom innstramminger i regelverk, ved å nekte folk å bygge kårhus, f.eks. på bruk der det ikke er husdyrhold, det vil si der mannen eller kjerringa ikke går i fjøset. Dette er gammeldags landbruks- og bygdepolitikk som snarere fører til avfolkning enn befolkning. Dessverre ser en gjennom ulike skriv fra departementet at den bolysten, den kreativiteten og de moderne og framtidsrettede menneskene som den forrige regjeringens politikk lot slippe til, nå ikke bare blir stoppet, men også reversert. Dette skaper frustrasjon både blant utøvere og lokalpolitikere som blir overkjørt av byråkratene på fylkesplan med forskrifter og retningslinjer fra departementet som grunnlag.




Det det norske landbruket trenger, er armslag og bolyst, ikke detaljreguleringer og overstyringer. Da finner de beste folkene seg andre ting å gjøre.




 Jeg tror representanten Kongshaug og jeg har noe ulik oppfatning av hva som ligger i ordet «moderne». Jeg er selvsagt veldig enig i at det er viktig å legge til rette for at de som ønsker å bosette seg ute på bygda, skal gjøre det. Nettopp derfor er denne debatten om boplikt som vi nå har, viktig for å kunne legge til rette for at det skal bli mulig for de kreative, entusiastiske unge menneskene som vi trenger for å få til utvikling ute.




Jeg er glad for at flertallet på Stortinget i dag konkluderer med at verken boplikta eller priskontrollen skal oppheves, som representanter for Høyre foreslår i sitt forslag, og som Fremskrittspartiet foreslår i innstillingen. Jeg mener at både boplikt og priskontroll er virkemidler som er viktige for å sikre de verdiene som flertallet i denne salen ønsker å ivareta, både innenfor landbrukspolitikken og i en distriktspolitisk sammenheng.




Så konstaterer jeg, når jeg hører debatten her i dag, at Høyre primært ser verdien av en eiendom som noe som er en konsekvens av prisen i markedet. Jeg mener at det er et spørsmål som krever en noe mer overordnet inngang i forhold til hva som egentlig er verdi på en eiendom. Jeg mener at det ikke kun er prisen som man på et gitt tidspunkt kan ta ut i et marked. Jeg konstaterer også, etter å ha hørt representanten Gundersens innlegg om boplikt her, at engasjementet i dag er størst for de som er på vei ut av næringa. Jeg mener at et engasjement som er avviklingsorientert, som det som representanten Gundersen framfører i dag, og som fokuserer på de som avvikler og er på vei ut, er en meget krevende linje i forhold til utvikling ute på bygda. Det som norske bygder trenger, er utviklingsorientert tenking i forhold til de mange gårdsbrukene vi har, og ikke en avviklingsorientert tenking i form av bekymring for ikke å kunne få en gitt pris på en eiendom idet man er på vei ut av næringa.




Jeg konstaterer også at representanten Fostervold fra Fremskrittspartiet i sitt innlegg legger opp til et resonnement om at vi snakker om å tvangsflytte folk, om en tvungen politisk bosetting. Det er så fjernt fra det som er tenkinga bak boplikt som det er mulig å komme. Hele poenget er å knytte forutsetninger til det å overta en landbrukseiendom som gjør at man med det får utvikling på de gårdene det er snakk om.




Når det gjelder pris, har jeg lyst til å dra noen resonnementer om det. Det er ikke tvil om at vi har behov for å sikre en samfunnsmessig forsvarlig prisutvikling, særlig i de tettstedsnære områdene. I de områdene vil prisnivået uten noen form for regulering kunne gjenspeile langt andre interesser enn de landbruksmessige. Det er i disse tettstedsnære områdene at vi har mye av den beste jorda, og hvor en sterk prisutvikling vil være en negativ faktor i forhold til muligheten til å opprettholde et aktivt landbruk i de områdene.




Så er det også slik at en priskontroll bidrar til at de som eier en landbrukseiendom, og som har interesse av langsiktig og god ressursforvaltning, favoriseres framfor de eierne som har andre interesser i eiendommen, f.eks. å bruke den som en ren pengeplassering. Så har vi gjennomført en undersøkelse av praktiseringen av priskontrollen, og undersøkelsen viser at det i mange områder er utviklet en praksis som ikke er ønskelig. Den viser også at priskontrollen praktiseres svært forskjellig i ulike deler av landet. Dette mener jeg det må gjøres noe med. Jeg har nå til vurdering ulike grep for å sikre at kommunene ivaretar samfunnets interesser ved forsvarlig prisutvikling på landbrukseiendommer. Jeg oppfatter også at det var bekymring om dette i Stortinget her i dag.




Så noen ord om boplikt. Bestemmelsen om boplikt har sammenheng med både landbruks- og distriktspolitikken. Den kan ikke ses isolert. Vi har hatt en situasjon i vår der vi har diskutert mye hva som er den nye situasjonen knyttet til boplikt som følge av den såkalte Festersen-dommen i Danmark, og hvilke konsekvenser den vil kunne få for både danske og norske regler. Jeg vil benytte anledningen til å informere Stortinget om at danskene nå har hatt et endringsforslag til høring. Høringsfristen var på en uke, fram til 1. mai. Forslaget går ut på at boplikta opprettholdes for alle landbrukseiendommer. For eiendommer under 30 hektar kan boplikta oppfylles av andre, og for eiendommer med et bedre ressursgrunnlag enn dette er boplikta personlig. Det tas sikte på at forslaget skal vedtas raskt og tre i kraft fra juli i år. Etter de undersøkelser som er gjort omkring de rettslige sidene i saken, er det klart at også etter avgjørelsen av Festersen-saken er det mulig å ha bestemmelser om boplikt i Norge, i motsetning til hva enkelte i denne salen har hevdet.




 Det blir replikkordskifte.




 Statsråden har jo varslet, gjennom media i hvert fall, en innstramming av boplikten siden ni av ti slipper boplikt. Jeg vil da bare henvise til et oppslag i Telemarksavisa 21. april i år, der statsråden blir gjort kjent med et vedtak som er foretatt i Grønt utvalg i Vinje kommune:







«Vinje kommune tek opp med styresmaktene:




Å få utgreidd spørsmålet om å innføre varig buplikt og få utgreidd spørsmålet om ein sterkare lovheimel til å gripa inn når bruk står tomme over lang tid (til dømes eit «heimfall» etter fem år).»




Statsrådens kommentar til vedtaket er at dette er relativt spenstig. Jeg lurer derfor på om statsråden vil stille seg positiv til å gå inn for hjemfall av tomme gårdsbruk, slik at stat eller kommune kan kreve eiendommene overdratt hvis disse har stått tomme over tid.




 Mitt svar på det er som representanten Fostervold akkurat refererte, at jeg syns det var et spenstig forslag som kom fra Vinje kommune. Det er et forslag som ikke har vært til vurdering i den norske debatten om boplikt. Jeg syns det er svært gledelig at det er et engasjement ute i norske bygdekommuner i forhold til hvilke endringer det er mulig, tenkelig, ønskelig å gjøre for å kunne sikre bosetting ute på bygdene. Jeg syns ikke det er noe poeng å avvise forslag som kommer, før de har blitt grundig vurdert for å se på konsekvensene av dem. Til det er spørsmålet om boplikt og det å få folk til å bo og utvikle næring ute på bygdene for viktig. Så de som har gode innspill knyttet til dette, som har sitt daglige virke ute på bygdene, som ser hva som er utfordringene, og eventuelt hva som er mulighetene, ønsker jeg mer enn velkommen til å komme med innspill i den debatten og den prosessen vi nå har om å forbedre boplikta.




 Jeg syns det høres ut som om landbruksministeren tror at det er lekepenger som investeres rundt omkring i Distrikts-Norge. Det dreier seg faktisk om det meste av oppspart kapital og mye av livet til mange av de berørte. Det kunne jo vært hyggelig om folk som investerer i småbruk, og som driver dem hele livet, kunne realisere det å kjøpe seg en leilighet sentralt når man blir gammel og har lyst på et annet liv.




Jeg kan gi den overordnede en inngang: Det er et lokalt bruk rett ved siden av der jeg bor, som er et av de minste som drives aktivt. De har investert i mye alternativ produksjon, bl.a. gårdsysteri. Nå vil han selge – han hadde vel lyst til å få et annet liv. De finner en pris som ligger forholdsvis høyt i forhold til hva som ville kunne godkjennes. Ser ikke landbruksministeren at når man da går inn og regulerer ned prisen på den typen investeringer, er det å skremme folk bort fra å ville gjøre det samme? Man øker risikoen, og man minsker investeringsviljen i landbruket. Det er det man først og fremst sliter med i dag.




 Som jeg har kommentert og omtalt i denne salen relativt mange ganger i løpet av vinteren, så er mitt hovedpoeng i denne sammenheng at en er nødt til å se virkemiddelbruken i landbruket og landbrukspolitikken i sammenheng. De som overtar en gård og som ønsker å drive næring, landbruk, beveger seg inn i et politisk regime hvor vi har tilskuddsordninger over statsbudsjettet, vi har et importvern, og vi har målpriser i Norge som er politisk bestemt. Det vil være en meget spesiell situasjon hvis en da i det øyeblikket en velger å tre ut av et politisk regime, plutselig skal kunne ta del i en fri prisfastsetting og et ønske om eventuelt å nyttiggjøre seg markedspriser utover det som er mulig, for å kunne høste en forrentning av den investeringa som ligger i det å overta et gårdsbruk. Så jeg syns rett og slett det er en brist i det å ønske å ha – i den grad en ønsker det – et politisk regime knyttet til landbrukseiendommer og så fristille seg fra det samme regimet idet en trer ut av næringa.




 Eit av problema med buplikta er at folk opplever at praksis varierer sterkt frå kommune til kommune.




No har landbruksministeren varsla ein ny gjennomgang av bestemmingane for buplikt. Blant anna skal kommunane få større ansvar for praksis. Mitt spørsmål vert då: Vil landbruksministeren her ta eit krafttak for å få til denne vanskelege, men nødvendige balansegangen mellom ein einsarta praksis og ein rikeleg bruk av skjønn og fornuft, slik at det då vert logikk, og at det som skjer, vert oppfatta logisk?




 Nå hørte jeg, og helt sikkert også representanten Sørfonn, akkurat representanten Kongshaugs hyllest til variasjonen mellom kommunene i utforminga av landbrukspolitikken basert på at situasjonen er ulik i de enkelte kommunene.




Jeg mener at det er en avveining mellom disse hensynene. I Norge skal vi ha én nasjonal landbrukspolitikk, og vi skal ha mulighet for å utøve lokalt skjønn innenfor nasjonal landbrukspolitikk der hvor det er fornuftig. Det å ha mulighet for kommunene til å være involvert i spørsmålet om boplikt er på den ene sida fornuftig, fordi en har lokal kjennskap til sakene. Samtidig er det også viktig å se på dette ut fra om en får en konkret utforming av politikken som står i forhold til de nasjonale målsettingene. Det er nettopp det vi nå ser på i forhold til de forslagene som vi kommer til Stortinget med om forbedring av boplikta.




 Den reglementsmessige tiden for formiddagsmøtet er snart omme. Presidenten vil foreslå at vi gjør oss ferdig med replikkordskiftet. – Det anses vedtatt.




 I norsk landbruk har det vært tradisjon at en har fått ført opp kårboliger på landbrukseiendommer med tanke på at nye generasjoner skal delta i driften og etter en tid overta driften. Nå har landbruksministeren innskjerpet dette ved å sende skriv om at







«Samtykke til å oppføre kårbolig bør bare gis når det ikke er tvil om at kårbolig er nødvendig av hensyn til driften av eiendommen».




Dette gjelder selv om eiendommen er av en størrelse som tilsier at den skal behandles etter konsesjonsloven.




Ser statsråden motsetningsforholdet her – på den ene siden at det er en landbrukseiendom som skal behandles etter konsesjonsloven ved salg, og på den andre siden at en ikke får lov til å føre opp kårbolig på eiendommen? Mener landbruksministeren at det å ikke få bygge kårbolig på landbrukseiendommer bidrar til økt bosetting i Bygde-Norge?




 Som representanten Kongshaug helt korrekt refererte, har utgangspunktet og tradisjonen i Norge knyttet til kårbolig vært, som det ble sagt, å gi nye generasjoner mulighet til å delta i drifta. Det er også min intensjon. I den sammenheng har jeg sendt ut et rundskriv der det nettopp presiseres at kårboligens plass på gårdsbrukene i Norge er en mulighet til å gi neste generasjon inngang til å delta i driften.




Så ser vi at på mange gårdsbruk er driften av et omfang som enten ikke gir grunnlag for flere familier i den daglige driften eller har et nivå som gjør at sannsynligheten er relativt liten for at den neste generasjonen kommer til å ha noen vesentlig inntekt fra den driften. Da mener jeg det er fornuftig at en har en restriktiv politikk når det gjelder oppsetting av nye boliger, en politikk som i praksis bare er boligorientert, og ikke driftsorientert, på den enkelte gården.




 Jeg forstår at landbruksministeren vil fortsette sin feilslåtte landbrukspolitikk. Flertallet skriver i en merknad i innstillingen:







«Flertallet viser til at bo- og driveplikt kom inn i konsesjonsloven i 1974, og den gang primært hadde som mål at eier- og bruksforhold til landbrukseiendommer i størst mulig grad skulle baseres på en selveiende bondestand som aktivt driver sine eiendommer. I de senere år, særlig etter lovendringen i 2001, har hensynet til bosetting og kulturlandskap vært mer fremtredende som begrunnelse for boplikt.»




Det kunne være interessant å høre hva statsråden mener er hovedformålet med boplikten, om det er at eieren skal drive eiendommen, eller om det er at eiendommen skal bebos slik at det er lys i vinduene og eiendommen blir holdt ved like.




 Målsettinga med boplikten er å få aktivitet ute på bygda. Det er å få næringsutvikling. Det er å få mennesker til å bosette seg på gårdene som har som ambisjon: Vi skal drive næring på den gården.




Det som er feilen i Fremskrittspartiets og Høyres argumentasjon og retorikk her i salen i dag, er jo at de gir inntrykk av at bare en slipper ting løs, slipper ting fritt, så får vi de rette menneskene til å overta gårdene for å drive næring.




Det er faktisk veldig ofte slik at de unge menneskene som har lyst til virkelig å ha et langsiktig utviklingsperspektiv for den enkelte gården, ikke er de menneskene som har mest kapital, ikke er de menneskene som har mulighet til å stille med den egenkapitalen som er nødvendig for å være attraktiv nok i en åpen budrunde. Skal vi få de menneskene som faktisk kommer til å bidra til at det blir aktivitet ute på bygda, til å kjøpe en gård, må inntjeninga på den enkelte gården, på det bruket som er til salgs, ligge til grunn for eiendomsoverdragelsen og for prisen. Hvis ikke kommer de menneskene aldri til å havne der de bør havne: på en gård med mulighet for å drive næring.




 Replikkordskiftet er omme.




Den reglementsmessige tiden for formiddagsmøtet er omme. Nytt møte settes kl. 18, og Stortinget fortsetter da behandlingen av sak nr. 8.







Behandlingen av sak nr. 8 fortsatte på kveldsmøtet.





                    
                    
                    

 De talere som heretter får ordet, har en taletid på inntil 3 minutter.




 Gamle dogmer står ikke for fall. Dagens regjeringspartier nekter dessverre å innrømme at boplikten ikke fungerer etter hensikten. Vel, så langt er intet nytt under solen.




Boplikten bidrar ikke til det som var formålet bak boplikten. Et forskningsprosjekt ved Institutt for økonomi og samfunnsfag ved Norges landbrukshøgskole, i dag Universitetet for miljø- og biovitenskap, viste i 2002 flere interessante funn. Det ble i undersøkelsen sett på 39 kommuner over hele landet med boplikt. Disse ble sammenlignet med tilsvarende kommuner uten boplikt. Undersøkelsen viste at boplikten ikke hadde noen positiv virkning for en økning i innbyggertallet, og at den heller ikke hindret nedgang i folketallet i kommuner med boplikt i forhold til kommuner uten.




Undersøkelsen viste videre:










De utilsiktede virkningene ved boplikt er av betydelig omfang.







Gjennomsnittstall viser at i kommuner med boplikt er boligene like mye bebodd i løpet av året som i kommuner uten boplikt.







Den prosentvise andelen av boliger som blir overført fra å ha status som helårsboliger og våningshus til fritidsboliger, er større i kommuner med boplikt enn i kommuner uten.







Boplikten hindrer omsetning av eiendommer.







Boplikten fører til et lavere nivå på investeringer og vedlikehold.







Boplikten har ingen positiv virkning for å øke innbyggertallet.







Boplikten øker den økonomiske risikoen for personer som kjøper seg eiendom i en kommune med svak vekst, nedgang i folketallet og boplikt.







Kontrollen med overholdelse av boplikten er vanskelig å gjennomføre og skaper konflikter i lokalmiljøet.







Boplikten er lett å omgå gjennom den såkalte slektsparagrafen.




Undersøkelsen bekrefter derimot at boplikt fører til kraftig verdireduksjon for eier.




Boplikten oppgis å være det sentrale virkemidlet i distrikts- og landbrukspolitikken. Dette er oppsiktsvekkende, sett i lys av at det ikke foreligger noe faglig grunnlag for å hevde at boplikten har en positiv funksjon i forhold til å sikre spredt bosetting eller aktivitet i landbruket. Det må være et paradoks at det blir gitt tidsbegrenset eller varig fritak for boplikt i stort omfang. Nationen skriver den 16. mars 2007 at kun 9 pst. av dem som søkte fritak fra boplikten på landbrukseiendommer i 2006, fikk avslag.




Reguleringer som innebærer sterke inngrep og store potensielle negative konsekvenser for enkeltmennesket, bør ha en solid faglig begrunnelse.




Derfor er konklusjonen her entydig: Boplikten må fjernes!




 Vi er etter hvert blitt vant med at høyrepartiene angriper reguleringsordningene i landbruket. Denne gangen er det altså boplikten og prisreguleringen de går løs på. Som alltid er det markedsmekanismene som skal løse alle problemer, som om markedet noen gang har gitt svar på de utfordringene som vi møter i Bygde-Norge.




Boplikten er faktisk et meget viktig virkemiddel i landbrukspolitikken. Uten et aktivt landbruk med bofaste bønder avfolkes bygdene. For de fleste av oss er det ganske innlysende.




Jeg er imidlertid ikke spesielt overrasket over at Fremskrittspartiet og Høyre mener at pengene og markedet alene skal avgjøre eierskapet til norske landbrukseiendommer. Når eiendomsretten veies mot liv og virksomhet i landbruket, er det den hellige og ukrenkelige retten til å eie som alltid veier tyngst for disse partiene.




Det er liten tvil om at bo- og driveplikten er en hovedårsak til at vi til denne dag har greid å opprettholde et levende landbruk med selveiende bønder. Uten bo- og driveplikt ville det ikke vært mulig å opprettholde bosetting og kulturlandskap.




En stor del av søknadene om fritak fra bo- og driveplikten blir innvilget på varig eller tidsbegrenset basis. Det er naturlig og i seg selv betryggende. Bestemmelsene håndheves, og det søkes ikke fritak uten god grunn. Jeg synes det viser at ordningen fungerer. Da er det greit at Regjeringen nå gjennomgår dagens bestemmelser og håndhevingen av dem, også for å få bekreftet at boplikten virker.




Jeg har for øvrig merket meg at boplikten etter hvert også er blitt et viktig tema i kystområdene langs Oslofjorden og sørlandskysten. Men her er det ikke landbrukseiendommene som må vernes mot oppkjøp. Her er det lokalsamfunnene og lokalbefolkningen som trues av pengesterke kjøpere fra byområdene som i økende grad kjøper boligeiendommer i strandsonen og gjør dem om til fritidsboliger. Slik fortrenges lokalbefolkningen fra kystområdene. Eiendomsprisene i kystområdene er nå skyhøye. Bare de aller færreste, de med de mest velfylte lommebøkene, kan i dag gjøre seg håp om å kjøpe en bolig med strandlinje i denne delen av landet. Prisnivået fører også til at slike boliger gjerne bys ut for salg ved familieoppløsning eller arveoppgjør fordi ingen av partene ser seg i stand til å løse ut de andre.




I kommuner som Tjøme, som har innført boplikt, har det til en viss grad lyktes å holde prisene nede. Men nå står det lokale Fremskrittspartiet og Høyre i ferd med å avvikle boplikten. Vinner de to partiene høstens kommunevalg, har lokalbefolkningen på Tjøme sitt å frykte – der også, selvfølgelig. Det er liten trøst i at de får som fortjent.




Det beste man kan si om Høyre og Fremskrittspartiet, er at de aldri fornekter seg. De står alltid på kapitalens og markedskreftenes side.




 Først vil jeg gjøre foregående taler oppmerksom på at den høye prisen på kysteiendommer nettopp kommer av at det er begrensninger med hensyn til hvor mange av den type eiendommer som myndighetene i dag tillater at det bygges. Styring fører til høyere priser. Det burde en representant fra Vestfold ha fått med seg.




Så til denne debatten. Jeg synes det har vært forstemmende å høre på en debatt hvor en statsråd fra Senterpartiet har fått SV som sin sterkeste allierte i spørsmål som gjelder eiendomsrett. Det synes jeg er trist. Jeg hadde trodd at Senterpartiet i denne type saker ville avveie dette til eiendomsrettens fordel og støtte opp om de synspunkter som Høyre og Fremskrittspartiet har i denne saken.




På min replikk til statsråden svarte han at hovedformålet med boplikten er å få næringsutvikling og aktivitet på bygdene. Det er ikke det at den som eier eiendommen og som er tvunget til å bo på den, også skal drive den. Hovedformålet er altså at det skal være næringsutvikling og aktivitet på bygdene. Så kan man stille spørsmål om hva som bidrar til det. Bidrar det til aktivitet ute på bygdene hvis en advokat fra Oslo som tjener bra, får lov til å kjøpe seg et småbruk i Telemark, hvor statsråden kommer fra, og kanaliserer store deler av den inntekten han har fra annen virksomhet, inn i småbruket? Det må være åpenlyst at det ville være positivt for disse bygdene. Det er bare å vise til hva som skjer i vårt naboland Sverige. Der har grenseområdene til Norge vært fraflyttingsområder, mens nordmenn har funnet det formålstjenlig å kjøpe seg et torp, altså et småbruk, der. Det har blitt populært, og det har ført til at disse avfolkningstruede bygdene i Sverige har fått en ny vår og en vekst fordi nordmenn ønsker å investere av sine midler i disse eiendommene.




Tall fra Statistisk sentralbyrå viser at det er 34 000 bolighus på landbrukseiendommer som i dag står ubebodd. Spørsmålet er da hvordan statsråden, gjennom å praktisere en streng boplikt, har tenkt å få lys i disse husene.




 Presidenten har motstått fristelsen til å tegne seg til innlegg.




Flere har ikke bedt om ordet til sak nr. 8.

(Votering, se side 2857)





                    

  Under debatten er det satt frem tre forslag.
Det er

forslag nr. 1, fra Kåre
Fostervold på vegne av Fremskrittspartiet

forslagene nr. 2 og 3, fra Gunnar Gundersen på vegne av Høyre

Det voteres først over forslag nr.
1, fra Fremskrittspartiet. Forslaget lyder:

«Stortinget
ber Regjeringen fremme forslag om å oppheve lov om konsesjon
ved erverv av fast eiendom (konsesjonsloven).»

Votering:

Forslaget fra Fremskrittspartiet
ble med 78 mot 20 stemmer ikke bifalt.

(Voteringsutskrift kl. 20.45.26)

  Forslag nr. 2, fra Høyre, lyder:

«Stortinget
ber Regjeringen om å fremme lovendringsforslag om å fjerne
boplikten og prisreguleringen av landbrukseiendom.»

Forslag nr. 3, fra Høyre,
lyder:

«Stortinget
ber Regjeringen gjennomføre forskning på virkningen
av boplikt og prisregulering på landbrukseiendom, både
i forhold til målsettingene for tiltaket og i forhold til
de konsekvenser regelverket har for
den enkelte.»

Det vil bli votert alternativt mellom
disse forslagene og innstillingen fra komiteen.

Presidenten antar at Fremskrittspartiet
nå ønsker å støtte forslagene
fra Høyre subsidiært.

Komiteen hadde innstilt:

Dokument nr. 8:40 (2006-2007) – representantforslag fra
stortingsrepresentantene Torbjørn Hansen, Gunnar Gundersen,
Peter Skovholt Gitmark, Ivar Kristiansen og Bent Høie
om å fjerne boplikten og prisreguleringen av landbrukseiendom – vedlegges
protokollen.

Votering:

Ved alternativ votering mellom komiteens innstilling og
forslagene fra Høyre ble innstillingen bifalt
med 65 mot 33 stemmer.

(Voteringsutskrift kl. 20.46.15)

  Det foreligger ikke
noe voteringstema i sakene nr. 9 og 10.


                    
                    

 Under debatten har Lodve Solholm satt frem et forslag på vegne av Fremskrittspartiet. Forslaget lyder:







«Stortinget ber Regjeringen foreta en ny gjennomgang av de regionale helseforetakenes situasjon når det gjelder økonomi og styring, herunder forholdet til balansekrav og åpningsbalanse, og legge frem egen sak for Stortinget snarest mulig og senest ved utgangen av 2007.»

Votering:

Forslaget fra Fremskrittspartiet ble med 76 mot 22 stemmer ikke bifalt.

(Voteringsutskrift kl. 20.43.52)

Komiteen hadde innstilt:


Dokument nr. 1 (2006-2007) – om Riksrevisjonens rapport om den årlige revisjon og kontroll for budsjettterminen 2005 – vedlegges protokollen.

Votering:

Komiteens innstilling ble enstemmig bifalt.




Votering i sak nr. 2

Komiteen hadde innstilt:


Dokument nr. 3:3 (2006-2007) – Riksrevisjonens undersøkelse om brukerretting av offentlige tjenester – vedlegges protokollen.

Votering:

Komiteens innstilling ble enstemmig bifalt.




Votering i sak nr. 3

Komiteen hadde innstilt:


Dokument nr. 3:4 (2006-2007) – Riksrevisjonens undersøkelse av fastsettelse av særavgifter i toll- og avgiftsetaten – vedlegges protokollen.

Votering:

Komiteens innstilling ble enstemmig bifalt.




 Det foreligger ikke noe voteringstema i sakene nr. 4–6.




Votering i sak nr. 7

Komiteen hadde innstilt:


Stortinget samtykker i at Norge deltar i en beslutning i EØS-komiteen om innlemmelse i EØS-avtalen av EUs rammeprogram for konkurranseevne og innovasjon (2007-2013).

Votering:

Komiteens innstilling ble enstemmig bifalt.




Votering i sak nr. 8




 Under debatten er det satt frem tre forslag. Det er










forslag nr. 1, fra Kåre Fostervold på vegne av Fremskrittspartiet







forslagene nr. 2 og 3, fra Gunnar Gundersen på vegne av Høyre




Det voteres først over forslag nr. 1, fra Fremskrittspartiet. Forslaget lyder:







«Stortinget ber Regjeringen fremme forslag om å oppheve lov om konsesjon ved erverv av fast eiendom (konsesjonsloven).»

Votering:

Forslaget fra Fremskrittspartiet ble med 78 mot 20 stemmer ikke bifalt.

(Voteringsutskrift kl. 20.45.26)




 Forslag nr. 2, fra Høyre, lyder:







«Stortinget ber Regjeringen om å fremme lovendringsforslag om å fjerne boplikten og prisreguleringen av landbrukseiendom.»




Forslag nr. 3, fra Høyre, lyder:







«Stortinget ber Regjeringen gjennomføre forskning på virkningen av boplikt og prisregulering på landbrukseiendom, både i forhold til målsettingene for tiltaket og i forhold til de konsekvenser regelverket har for den enkelte.»




Det vil bli votert alternativt mellom disse forslagene og innstillingen fra komiteen.




Presidenten antar at Fremskrittspartiet nå ønsker å støtte forslagene fra Høyre subsidiært.

Komiteen hadde innstilt:


Dokument nr. 8:40 (2006-2007) – representantforslag fra stortingsrepresentantene Torbjørn Hansen, Gunnar Gundersen, Peter Skovholt Gitmark, Ivar Kristiansen og Bent Høie om å fjerne boplikten og prisreguleringen av landbrukseiendom – vedlegges protokollen.

Votering:

Ved alternativ votering mellom komiteens innstilling og forslagene fra Høyre ble innstillingen bifalt med 65 mot 33 stemmer.

(Voteringsutskrift kl. 20.46.15)




 Det foreligger ikke noe voteringstema i sakene nr. 9 og 10.





                
                
                

Voteringen i en sak finnes i slutten av referatet for hver enkelt sak.


            


            

 Dermed er dagens kart ferdigbehandlet.




Forlanger noen ordet i henhold til forretningsordenens § 37 a før møtet heves? – Møtet er hevet. 





                    
                    
                    

