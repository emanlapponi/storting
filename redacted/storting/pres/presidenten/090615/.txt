 Fra Fremskrittspartiets stortingsgruppe foreligger søknad om permisjon for
               representanten Per Ove 

Width

 i dagene 15. og 16. juni for å
               delta i møte i NATOs parlamentariske forsamling i Napoli. 

Etter forslag fra presidenten ble enstemmig besluttet: 

Søknaden behandles straks og innvilges. 

Vararepresentanten, Jan Fredrik 

Vogt,

 innkalles for å
                     møte i permisjonstiden. 

 Jan Fredrik Vogt er til stede og vil ta sete. 

Valg av settepresidenter

 Presidenten vil foreslå at det velges tre settepresidenter for Stortingets møter i
               dag og for resten av inneværende uke – og anser det for vedtatt. 

Presidenten vil foreslå Sigvald Oppebøen Hansen, Svein Roald Hansen og Per Rune
               Henriksen. – Andre foreslag foreligger ikke, og Sigvald Oppebøen Hansen, Svein Roald
               Hansen og Per Rune Henriksen anses enstemmig valgt som settepresidenter for denne
               ukes møter i Stortinget. 





                    
                    
                    

 Etter ønske fra utenrikskomiteen vil presidenten foreslå at taletiden blir
                  begrenset til 10 minutter til saksordføreren, 5 minutter til de øvrige gruppene og
                  10 minutter til medlemmer av Regjeringen. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som får ordet utover den fordelte taletid,
                  har en taletid på inntil 3 minutter. 

 – Det anses vedtatt. 

 (ordfører for saken): Nordområdene er Regjeringens viktigste strategiske
                  satsingsområde, og et samlet storting har de senere år vært opptatt av å
                  prioritere nettopp nordområdene. 

Svalbard er naturligvis for Norge en helt sentral del av nordområdene. 

Forvaltningen av Svalbard er basert på Norges fulle og uinnskrenkede suverenitet
                  på øygruppa, som slått fast i Svalbardtraktaten fra 1920. 

Målene for norsk svalbardpolitikk har ligget fast i lang tid og danner grunnlaget
                  for en stabil og forutsigbar myndighetsutøvelse. 

Norge har et betydelig ansvar for å sikre fred, stabilitet, vern av
                  villmarksmiljøet og en ansvarlig ressursutnyttelse og -forvaltning på Svalbard. 

Forholdene knyttet til Svalbard har endret seg betydelig siden Stortinget
                  behandlet St.meld. nr. 9 om Svalbard for om lag ti år siden. De traktatmessige
                  forhold er de samme. Men utviklingen av samfunnet på Svalbard, og ikke minst de
                  klimatiske endringene, påvirker aktiviteten på og rundt Svalbard. 

Temperaturen i Arktis stiger dobbelt så raskt som det globale gjennomsnittet.
                  Årsmiddeltemperaturen i Arktis har de siste 100 årene i gjennomsnitt steget ca.
                  2°C. Svalbard blir på den ene side et nøkkelområde for innhenting av kunnskap om
                  hva som skjer når temperaturen stiger, og på den annen side vil klimaendringene få
                  økende og direkte betydning for naturforvaltningen på Svalbard. 

Innstillingen viser at norsk svalbardpolitikk er bredt politisk forankret. Jeg vil
                  innledningsvis gjerne benytte anledningen til å takke for konstruktive bidrag fra
                  de øvrige partiene i arbeidet med innstillingen. 

Norge kan i kraft av sin suverenitet gjøre all lovgivning for fastlandet gjeldende
                  også for Svalbard, så lenge lovgivningen ikke strider mot Svalbardtraktatens
                  bestemmelser. 

Norsk privatrett og straffe- og prosessrett gjelder i sin helhet på Svalbard
                  dersom ikke annet er uttrykkelig bestemt. Øvrig lovgivning gjelder bare når den
                  eksplisitt er gjort gjeldende for øygruppen. Svalbardloven fastsetter dette
                  prinsippet. Regjeringen har foretatt en grundig gjennomgang av hvorvidt dette
                  hovedprinsipp bør endres, og konkluderer med at det ikke bør gjennomføres endring.
                  Komiteen gir sin tilslutning til dette. 

Utlendingslovgivningen er ikke gjeldende på Svalbard. Et økende antall utenlandske
                  statsborgere i Longyearbyen fører til at det oppstår flere utlendingsrettslige
                  problemstillinger. Dette knytter seg særlig til forhold der utenlandske
                  statsborgere er gift med nordmenn, og det gjelder situasjonen for barn av
                  utenlandske statsborgere. Komiteen har merket seg at Regjeringen vil se nærmere på
                  enkelte spørsmål i denne forbindelse og vurdere behovet for særregler. Komiteen
                  understreker at dette arbeidet må prioriteres. 

Siden forrige stortingsmelding om Svalbard har Longyearbyen fått et godt etablert
                  lokalstyre. Lokalstyret spiller en stadig sterkere rolle i utviklingen i
                  Longyearbyen, og komiteen er opptatt av at de sentrale myndigheter og
                  Longyearbyens lokalstyre finner faste og gode former for dialog. Komiteen
                  anbefaler derfor at en fast konsultasjonsordning mellom Regjeringens polarutvalg
                  og Longyearbyen lokalstyre blir etablert. 

Sysselmannen har en svært viktig rolle som statens representant på Svalbard. Med
                  økende befolkning og økende interesse for Svalbard som plattform for forskning og
                  som reisemål øker også sysselmannens oppgaver. Komiteen vil understreke den
                  nøkkelfunksjonen sysselmannen har, og mener virksomheten må tilføres ressurser for
                  å kunne imøtekomme den økende aktiviteten. 

Ingen som besøker Svalbard, kan unngå å bli slått av den mektige villmarksnaturen
                  på øygruppen. Svalbard representerer en natur- og kulturarv som norske myndigheter
                  har et særskilt ansvar for å bevare. 

Et av hovedmålene med svalbardpolitikken er å bevare den unike villmarksnaturen. I
                  hovedsak er miljøtilstanden på Svalbard god. 

Meldingen beskriver at selv om ferdselen har økt, er dyrelivet på Svalbard
                  livskraftig og lite påvirket av virksomheten på øygruppen. Regjeringens drøfting
                  av måloppnåelse med hensyn til miljø, konkluderer slik: 

«Samlet sett er konklusjonen at omfanget av villmarkspregete områder på
                     Svalbard er opprettholdt.» 

Likevel er det lett å se at økende aktivitet på øygruppen lett kan komme i
                  konflikt med målsettingen om å bevare den særegne villmarksnaturen. Særlig ser vi
                  dette i tilknytning til naturreservatene på Øst-Svalbard. 

Komiteen har merket seg de mange reaksjoner på forslag til forskrift som skal
                  regulere ferdsel i disse områdene, og ber Regjeringen vurdere de mange innspillene
                  i den videre prosessen. Komiteen peker særlig på forvaltningsplaner som redskap
                  for å finne en god balanse mellom ferdsel og ønsket om mest mulig uberørte områder
                  som referanseområder for forskning. 

Norge har lange tradisjoner innen polarforskning, særlig i Arktis, og regnes som
                  en tung forskningsnasjon på dette feltet. De siste tiårene er det investert store
                  ressurser i infrastruktur for forskning og utdanning, både i Longyearbyen og
                  Ny-Ålesund. Dette legger til rette for at Svalbard skal kunne styrkes som
                  internasjonal forskningsarena. En videre prioritering av forskning relatert til
                  Arktis har bred støtte. 

Etableringen av UNIS har vært en suksess. UNIS’ ambisjoner og planer om videre
                  utvikling til å bli et ledende internasjonalt senter for arktiske studier er et
                  mål som får tydelig støtte i innstillingen. Særlig vektlegges viktigheten av å ha
                  rom for et tilstrekkelig antall studenter, noe som er nødvendig for å sikre
                  kvalitetsmessig gode studier og resultater. Komiteen peker for øvrig på behovet
                  for at de budsjettmessige rammer også hensyntar de merkostnader som følger av
                  feltutrustning til studentene og boligtilbud til de ansatte. 

Det er også en økende interesse blant forskere for å etablere seg i Ny-Ålesund.
                  Det er gledelig å se at etableringen av marinlaboratoriet har vært vellykket.
                  Marinlaboratoriet er nå et sentralt ledd i de marine forskningsnettverkene. 

Norsk Polarinstitutt og Havforskningsinstituttet nevnes som viktige institutter
                  som støtter opp om den forskning som foregår på og rundt Svalbard. Det
                  internasjonale polaråret har gitt forskning i Arktis et løft, og bevilgningene er
                  økt kraftig. 

Formidling av kunnskap om Svalbards særegne natur og historie er viktig. Komiteen
                  framhever Svalbard museums rolle som formidler av historie og egenart på Svalbard,
                  og mener museets plass som kunnskapsformidler må styrkes. 

En robust tilstedeværelse har vært og er et viktig virkemiddel i norsk
                  svalbardpolitikk. Kulldrift har gjennom lang tid vært avgjørende for den norske
                  bosettingen i Longyearbyen. Fremdeles har kulldriften avgjørende betydning for at
                  Longyearbyen er et godt utbygd familiesamfunn. Regjeringens vurdering i
                  stortingsmeldingen er at kulldriften bør videreføres innenfor rammen av
                  miljøvernlovgivningen og kravet til bedriftsøkonomisk lønnsomhet. Dette får
                  enstemmig tilslutning fra utenrikskomiteen. 

Driften i Svea-gruva er planlagt avviklet i 2014. Store Norske vurderer videre
                  drift på nye steder i Svea-området, der drift i Lunckefjell er det mest
                  sannsynlige. En beslutning om dette vil måtte komme tilbake til Stortinget etter
                  at Regjeringen har vurdert saken og konkludert. 

Selv om kulldriften har vært og er viktig, har også andre næringer tatt seg opp.
                  Den vekst som reiseliv har hatt som basisnæring, avspeiles i at antall gjestedøgn
                  har steget fra knapt 20 000 i 1991 til over 86 000 i 2007. Reiselivsvirksomhet i
                  sårbare områder krever både kunnskap hos aktørene og regulering fra myndighetene.
                  Komiteen peker på at videre vekst bare kan skje innenfor rammen av forsvarlige
                  miljøhensyn. 

Det meste av veksten i aktivitet og folketall på Svalbard kan relateres til
                  Longyearbyen. Tettstedet ved Isfjorden har de seneste ti årene hatt en betydelig
                  vekst i befolkningen. Per 31. desember 2008 var det registrert 2 018 innbyggere
                  bosatt i Longyearbyen. Nå støter samfunnet mot en kapasitetsgrense med hensyn til
                  lokal infrastruktur. En tilsvarende vekst som de siste ti årene kan man ikke
                  påregne framover, og en ytterligere vekst i befolkningen vil utløse behov for
                  store investeringer. 

Framtidig sikker energiforsyning er en av de store utfordringene for Longyearbyen,
                  og høringen med lokalstyret på Svalbard bekreftet dette. Det er positivt at
                  Regjeringen varsler å nedsette en arbeidsgruppe som skal gjennomgå framtidige
                  investeringsbehov, herunder også framtidig energiforsyning. Innstillingen
                  understreker at arbeidet med dette må gis høy prioritet. 

Økende trafikk, endrede klimatiske forhold og flere mennesker vil stille større
                  krav til redningstjenesten på og rundt Svalbard. Komiteen finner grunn til å
                  understreke behovet for at redningskapasiteten dimensjoneres og tilpasses i tråd
                  med den forventede utviklingen. Svalbard har en unik beliggenhet som base for
                  redning og beredskap. Vi fikk det senest dokumentert gjennom en redningsaksjon med
                  utgangspunkt i Svalbard for å hente ut en person fra nord på Grønland.
                  Beliggenheten blir ikke mindre sentral når forventet skipstrafikk kommer som
                  resultat av åpent og isfritt polhav deler av året. 

La meg til slutt gi stor anerkjennelse for den jobben som gjøres på Svalbard, både
                  knyttet til myndighetsutøvelse, næringsvirksomhet og utdanning og forskning.
                  Aktivitet på nærmere 80 grader nord stiller både mennesker og utstyr på prøve.
                  Innstillingen som Stortinget behandler i dag, viser at et samlet storting ønsker å
                  legge til rette for en god forvaltning der utvikling og aktivitet er tilpasset de
                  spesielle utfordringer Svalbard møter – og ikke minst vil møte i framtiden. Blant
                  perler i nord er Svalbard selve juvelen. Vi har som nasjon et stort ansvar for at
                  det fortsatt vil være slik om 10 år, om 20 år og om 100 år. 

 Jeg vil først av alt gi honnør til saksordfører for et meget godt samarbeid i
                  saken, noe som også gjenspeiler seg i innstillingen, ved at mange viktige
                  merknader der er enstemmige. 

Målene for norsk svalbardpolitikk har ligget fast i lang tid, og disse danner
                  grunnlaget for en stabil og forutsigbar myndighetsutøvelse og samfunnsutvikling.
                  De lange linjer i norsk svalbardpolitikk har siden 1920 bestått i å holde
                  øygruppen utenfor stormaktskonflikter og sikre et troverdig norsk styre. 

Norge har en selvsagt rett til å ivareta nasjonale interesser på Svalbard innenfor
                  rammen av traktaten og gjeldende folkerett. I stortingsmeldingen har man utpekt
                  tre hovedtemaer: Det første er en robust tilstedeværelse med særlig oppmerksomhet
                  rundt kullvirksomhetens framtidsutsikter. Dernest øygruppen som ett av verdens
                  best forvaltede villmarksområder, med utfordringer som turisme og annen ferdsel.
                  Og sist, men ikke minst, Svalbards rolle som plattform for både norsk og
                  internasjonal forskning, kunnskap og utdanning. 

Den viktigste næringen på Svalbard er fortsatt kulldriften. Vi vil fra vår side
                  uttrykke støtte til at denne skal videreføres innenfor rammen av
                  miljøvernlovgivningen og kravet til lønnsomhet. Turist- eller reiselivsnæringen
                  har hatt en oppblomstring på øygruppen, noe vi ser på som positivt så lenge dette
                  foregår innenfor rammen av forsvarlige miljøhensyn. 

Jeg stod på denne talerstol 5. juni 2001, for litt over åtte år siden, og advarte
                  mot å gjøre svalbardmiljøloven, som vi behandlet den gangen, for stivbent og
                  rigorøs. Ved komiteens besøk på Svalbard fikk vi høre at det stort sett hadde gått
                  bra, men at det på noen områder manglet helhetlig og praktisk tilnærming. Det ene
                  området som ble nevnt, var regelverket for bruk av snøscooter, som man hevdet
                  manglet helhetlig tenkning, og det andre var tungoljeforbudet, som man med fordel
                  kunne finne alternative restriksjoner for. Dette er noe man bør se på ved en
                  revisjon av loven. Jeg er tilfreds med at en samlet komité deler vårt syn når det
                  gjelder å finne alternative virkemidler for å styre ferdselen på Øst-Svalbard. 

Jeg vil også uttrykke tilfredshet med at en enstemmig komité påpeker at det må et
                  statlig engasjement til for å løse utfordringene rundt den framtidige
                  energiforsyningen i Longyearbyen, og at et stort flertall i komiteen har en
                  realistisk tilnærming til denne problemstillingen. 

Jeg vil også si meg tilfreds med komiteens sterke fokusering på både å
                  tilrettelegge og å samordne forskningsprosjekter, i tillegg til å evaluere
                  forskningsvirksomheten. Et viktig grep for å tilrettelegge for forskning er å få
                  utredet mulighet for en fiberkabel mellom Ny-Ålesund og Longyearbyen. 

Endrede klimatiske forhold bidrar til økende trafikk på og rundt Svalbard. Dette
                  fordrer at vi har en operativ redningstjeneste, som er i stand til å foreta
                  operasjoner i et område som er tynt befolket, men med enorme land- og havområder.
                  Redningsberedskapen består i dag av ett tjenestefartøy og to helikoptre med ulik
                  kapasitet. Det er svært viktig at redningskapasiteten tilpasses og dimensjoneres i
                  tråd med den forventede utviklingen. Derfor må spesielt helikopterberedskapen
                  styrkes, i første omgang med to likeverdige helikoptre. 

Jeg vil peke på noen områder der Fremskrittspartiet står alene i innstillingen.
                  Både Svalbard lokalstyre og flere andre aktører tok opp spørsmålet om lokalstyrets
                  forhold til Det interdepartementale polarutvalg og mente de burde vært
                  representert i utvalget. Fremskrittspartiet tar i innstillingen til orde for at
                  lokalstyret skal få observatørstatus i Polarutvalget, mens flertallet ikke vil gå
                  fullt så langt, men åpne for en konsultasjonsordning. Et annet område vi uttrykker
                  bekymring for, er den ukontrollerte passasjertrafikken som går mellom Svalbard og
                  Norges fastland, som er Schengens yttergrense. Dette kan vanskelig fortsette som i
                  dag. 

Til slutt vil jeg nevne de noe uklare grenser som finnes mellom Norsk
                  Polarinstitutts forskningsarbeid og myndighetsutøvelsen. Dette er noe man absolutt
                  bør se nærmere på. 

Aller sist vil jeg nevne UNIS og den vanskelige økonomiske situasjonen man der har
                  vært oppe i, og understreke at de framover må sikres økonomisk, slik at de både
                  kan opprettholde og videreutvikle sin forskerkompetanse. 

 Jeg vil også først takke saksordføreren for grundig og inkluderende behandling av
                  meldingen. Komiteens behandling bekrefter at det er stor grad av tverrpolitisk
                  enighet om svalbardpolitikken. Det er viktig, og det lover godt også for den
                  fremtidige forvaltningen av Svalbard. 

Som nevnt er det omtrent ti år siden den forrige svalbardmeldingen ble lagt frem.
                  I løpet av den tiden har svalbardsamfunnet gått gjennom store endringer, og
                  utfordringer som klimaendringene har fått større oppmerksomhet. 

Både på studieturen til Svalbard – hvor min stedfortreder deltok istedenfor meg –
                  og under komiteens høring om meldingen kom det frem mange og engasjerte innspill.
                  Som et apropos til det la meg bare også nevne at jeg hadde det store privilegium å
                  få lov til å være med på Studietur Nord for to år siden – en utmerket ordning. Jeg
                  tror det er av stor verdi for Stortinget at stortingsrepresentanter får en slik
                  ukes fordypning i Svalbards problemer, ressurser og rikdom. 

Men tilbake til saken. En problemstilling mange var opptatt av i forbindelse med
                  høringen og turen, var forskningsinfrastrukturen på Svalbard. Det er i senere år
                  investert mye i en god infrastruktur for forskning, i takt med at Svalbard har
                  blitt stadig mer interessant for forskere. Det er imidlertid et paradoks at disse
                  fasilitetene, som komiteen fikk høre om på Svalbard, i større grad brukes av
                  utenlandske enn av norske forskere. Fasilitetene utnyttes heller ikke i
                  tilstrekkelig grad, eller fullt ut, fordi man har for lite penger til driften.
                  Dette er etter Høyres mening svært problematisk og faktisk nokså underlig, sett i
                  lys av Regjeringens mange gode intensjoner om forskning i meldingen. Det er
                  spesielt uheldig, etter vårt syn, at UNIS i inneværende år ble nødt til å kutte i
                  sine budsjetter og måtte kutte i forskerstillinger og studieplasser. Det er i og
                  for seg gledelig at kuttene i studieplasser ble reversert i revidert
                  nasjonalbudsjett, men etter vår mening kan disse hensynene best ivaretas gjennom
                  økte basisbevilgninger til UNIS i fremtiden. 

Komiteen står samlet om en merknad om å be Regjeringen gi prioritet til arbeidet
                  med å vurdere og eventuelt utvikle særregler når det gjelder utlendingsrettslige
                  problemstillinger. Innstillingen berører også spørsmålet om adgang til
                  videregående opplæring for utenlandske barn på Svalbard. Her er det mange hensyn å
                  ta, og Høyre har forståelse for at dette ikke blir noen enkel jobb. Vi ønsker
                  imidlertid likevel å understreke at dette arbeidet er viktig og bør igangsettes
                  snarest. 

Reiseliv er en voksende næring på Svalbard. Komiteens besøk på Svalbard brakte på
                  banen en rekke spørsmål om hvordan strenge verneregler og andre reguleringer
                  påvirker bransjen. Reiselivsbransjen er også spesielt sårbar på Svalbard, på grunn
                  av sesongavhengigheten. Vi vil derfor oppfordre til at næringen tas med på råd i
                  sammenhenger hvor deres rammevilkår er berørt. 

Meldingen omtaler en arbeidsgruppe Regjeringen vil sette ned for å vurdere
                  Svalbards fremtidige energiforsyning. Høyre har en visjon om et
                  CO

2

-nøytralt Svalbard, gjennom bygging av nytt CO

2

-vennlig
                  kullkraftverk og deponeringsanlegg for CO

2

. At det er mange praktiske
                  og kostnadsmessige utfordringer ved en slik visjon, er åpenbart, men nettopp
                  Svalbard selv, hvor vi tydelig ser hvor dramatiske klimaendringene er,
                  demonstrerer hvor viktig det er å forsøke å tenke nytt om energien de bruker. 

Til slutt vil jeg benytte anledningen til å takke saksordføreren for hennes
                  langvarige engasjement og arbeid for saker som vedrører både nordområdene og
                  Arktis, og ikke minst det arktiske samarbeidet. 

 Også jeg vil slutte meg til dem som takker saksordføreren – både for
                  engasjementet, for et grundig arbeid og også for et grundig innlegg i salen her i
                  dag. 

Svalbard-samfunnet er et livskraftig samfunn. Det har en variert befolkning, et
                  sterkt miljø innenfor forskning og utdanning, entusiastiske innbyggere som
                  ivaretar økt innflytelse og ansvar, og et variert tilbud innenfor kultur og
                  fritid. Jeg vil spesielt nevne utviklinga av Svalbard Museum, som jeg har fulgt,
                  og som nå har blitt et moderne museum som ivaretar formidling og forskning, og som
                  for noen år siden ble nominert til prisen «Årets Museum». Det er et positivt
                  utgangspunkt. 

Likevel er det utfordringer knyttet til liv og samfunn i det tøffe klimaet kloss
                  opp til Nordpolen. Det må finnes en god balanse mellom det å skape stabilitet på
                  den ene siden og på den andre siden ikke legge til rette for et vanlig
                  livsløpssamfunn der mennesker slår for dype røtter. Det er en utfordring å finne
                  en god balanse mellom tilstrekkelig næringsaktivitet og hensynet til det sårbare
                  miljøet. 

Utviklinga innenfor forskning de siste åra siden forrige melding er positiv.
                  Meldinga slår fast at forskning og høyere utdanning skal være en viktig del av
                  norsk virksomhet på Svalbard, videre at Svalbard skal videreutvikles som plattform
                  for internasjonal forskning, høyere utdanning og miljøovervåking. Svalbard er
                  attraktivt for forskere fra hele verden, fordi infrastrukturen er blitt bra, og
                  fordi det er en unik arena for polarforskning og klimaforskning. Med Svalbard som
                  base foregår forskning som har stor betydning for å forstå de globale
                  klimaforandringene, men det er også viktig som en formidlingsarena for akkurat det
                  samme. Det er ingen tilfeldighet at flere lands ledere drar til Svalbard for å se
                  og forstå klimatrusselen. USAs nåværende utenriksminister, Hillary Clinton, har
                  vært der. FNs generalsekretær Ban Ki-moon kommer på besøk i august/september. Han
                  skal diskutere klimautfordringene i nord og studere klimakrisas innvirkning på
                  ismassene i polområdene. 

Konsekvensene av klimaødeleggelsene er spesielt tydelige i Arktis. Iskanten
                  forsvinner fordi det brennes opp altfor mye olje og gass rundt i verden. Når isen
                  smelter, blir mer olje og gass tilgjengelig. Brennes dette opp, smelter isen enda
                  raskere. Is reflekterer stråling fra sola, mens åpent hav absorberer slik stråling
                  og varmes dermed opp. Jo mindre is, jo mer av strålinga omdannes til varme. Derfor
                  er leting etter olje og gass rundt Svalbard og i Arktis ikke svaret på
                  klimautfordringene. Havområdene rundt Svalbard er ikke åpne for leting i dag, og
                  Norge har mulighet til å styre slik at det blir et vern mot leting også i framtida
                  – i hvert fall vil det være viktig for SV, og vi vil jobbe for det. 

SV er veldig glad for at utenrikskomiteen slår fast at miljøhensyn skal veie
                  tyngst dersom det oppstår konflikt mellom miljøhensyn og andre interesser. Føre
                  var-tenkinga skal være det bærende prinsippet for forvaltninga av Svalbard. Målet
                  om å opprettholde omfanget av sammenhengende villmarksområder står fast og er også
                  ivaretatt. 

Siden den forrige meldinga er Svalbard blitt mindre avhengig av kulldrift som
                  næringsaktivitet. Forskning og reiseliv har økt i betydning. Det gjøres ikke noen
                  nye grep for ny kulldrift, og kravet om å stå ved de vernevedtakene som er gjort,
                  gjør at det ikke er kull for drift i lang, lang tid framover. Riktignok vurderes
                  drift på nye steder, men det blir i så fall en sak for regjering og storting. Det
                  er et tankekors at Svalbard både er et utgangspunkt for å studere klimaendringene
                  og et område for produksjon av kull, som er en viktig kilde til utslipp av
                  klimagasser, og som dermed er med på å forårsake klimaforandringene. Det vil være
                  et viktig utgangspunkt for SV dersom det blir snakk om kulldrift i andre
                  forekomster. Det er, som også representanten Vallersnes var inne på, viktig å
                  tenke nytt når det gjelder energiforsyning til et så viktig område som dette. 

Det vil være de store urørte villmarksområdene og verdien av forskning og
                  utdanning som vil være viktige næringsaktiviteter, viktige verdier, for Svalbard i
                  tida framover. 

 Jeg vil i likhet med foregående talere takke saksordføreren for et vel utført
                  arbeid med innstillingen. 

Svalbard er i fokus som aldri før. Denne øygruppen har hatt en magisk tiltrekning
                  på mennesker langt tilbake i historien. Det er ikke bare stortingskomiteene som
                  har ønsket seg dit, men også eventyrere, oppdagere, fangstfolk, mennesker som
                  lette etter levebrød og ville starte næring, sjøfarende og folk med forskertrang. 

Norge bør absolutt se det som et privilegium at vi ble tildelt forvalteransvaret
                  for dette viktige øyriket. Oppgaven med å skulle håndheve suverenitet over
                  Svalbard innebærer både muligheter og utfordringer. På den ene siden muligheter
                  til kontakt, etablering av nettverk og fellesskap internasjonalt på viktige
                  politikkområder. På den annen side representerer svalbardpolitikken også
                  betydelige utfordringer. Foranledningen til at våre regjeringer med om lag ti års
                  mellomrom legger fram en egen svalbardmelding, er å gi anledning til en diskusjon
                  på et overordnet plan. 

Det er få steder man i den grad får tydeliggjort utsagnet om at alt henger sammen
                  med alt, som på Svalbard. Svalbard er marginalt og sårbart på flere måter, ikke
                  minst når det gjelder natur og miljø. Samtidig er øyriket av stor strategisk
                  betydning i mange henseender. Det er treffende når en norsk historiker har
                  beskrevet Svalbard som periferiens sentrum. 

Jeg tror derfor også det er viktig å understreke at Svalbard ikke er stedet for å
                  iverksette de store eksperimenter. Her bør det langsiktige telle mer. Det er det
                  som skaper tillit og troverdighet både hos våre traktatparter og hos andre. Dette
                  betyr ikke at svalbardpolitikken ikke skal være dynamisk og tilpasses en verden i
                  forandring. Det vi nå ser i forbindelse med de globale klimaendringene, krever i
                  høyeste grad evne og vilje til nyorientering. Svalbard framstår i økende grad som
                  et viktig internasjonalt knutepunkt innen forskning på arktisk natur, miljø og
                  framfor alt klima. 

St.meld. nr. 22 for 2008–2009 gir god oversikt over de viktige problemstillinger
                  og utfordringer vi står overfor i svalbardpolitikken. Utenrikskomiteens
                  innstilling viser også at det er bred oppslutning om hovedutfordringene og de
                  overordnede målene for denne politikken. Dette gjelder ønsket om en fast og
                  korrekt håndhevelse av den norske suvereniteten, men det gjelder like mye
                  bevaringen av den særegne villmarksnaturen og ikke minst hensynet til befolkningen
                  på øygruppen – både til det norske samfunnet og til de mange fra andre nasjoner
                  som driver virksomhet der. 

Spørsmålet om fremtidig kulldrift er et viktig tema i meldingen, selv om den ikke
                  gir noe endelig svar på hva som skal skje med kulldriften på lengre sikt. Det
                  synes å være stor enighet om at kulldriften, som er selve hjørnesteinsvirksomheten
                  i svalbardsamfunnet, må videreføres inntil annen virksomhet kan vokse fram og
                  fylle dens plass. I Svea Nord er det foretatt store investeringer i infrastruktur,
                  og mye taler for at det vil være formålstjenlig å utnytte disse investeringene
                  videre til uttak i de tilliggende felter som Lunckefjell og Ispallen. Med det
                  reduserte uttakstempo meldingen skisserer, snakker vi om et 10–15-årsperspektiv.
                  Man kunne kanskje ha forventet at Regjeringen hadde tatt stilling til spørsmålet
                  om en eventuell utfasing av kulldriften over tid. Vi har imidlertid forståelse for
                  at beslutningen er vanskelig fordi den berører så vidt mange kompliserte forhold.
                  Vi registrerer at Store Norske Spitsbergen Kulkompani, SNSK, er i gang med en
                  konsekvensutredning, og at saken vil bli lagt fram for Stortinget til neste år. Vi
                  legger til grunn at utredningene også innbefatter en gjennomgang av Store Norskes
                  fremtidige rolle på Svalbard. Store Norske har en lang historie bak seg, og
                  selskapets virksomhet bygger på solid erfaring både som næringsaktør og
                  eiendomsforvalter. Det vil være naturlig at selskapet settes i stand til å ta på
                  seg nye oppgaver om og når kulldriften eventuelt måtte opphøre. 

Meldingen gir også en bred omtale av det som foregår av forskning på Svalbard, og
                  peker bl.a. på behovet for bedre koordinering av de mange og ulike
                  forskningsaktivitetene. Det er naturlig å se for seg at forskningen vil få enda
                  større betydning for norsk svalbardpolitikk i framtiden, dersom kulldriften blir
                  faset ut. Et viktig skritt for å oppnå dette er at det også samtidig blir utviklet
                  flere tilbud om sysselsetting bl.a. for familiemedlemmer av forskerne. Når det
                  gjelder Kristelig Folkepartis syn på forskningen på Svalbard, viser jeg for øvrig
                  til min interpellasjon til forskningsministeren 5. mai i år, hvor temaet ble reist
                  på en bredere basis. 

Vi har et stort vårt ansvar for forvaltningen av Svalbard. Norge må ha som
                  ambisjon å innta en lederposisjon i internasjonal polarforskning. Derfor vil det
                  være en god strategi å bygge opp kapasitet og kvalitet ved de ulike
                  forskningsinstitusjonene som allerede er lokalisert på Svalbard. Etter vår mening
                  bør Norge nå kjenne sin besøkelsestid og ruste seg til å ta et lederskap innen
                  internasjonal polarforskning. Det vil være fremtidsrettet politikk også med tanke
                  på fortsatt norsk suverenitetsutøvelse på øygruppen. 

 Også jeg vil rette en takk til saksordføreren for en god og grundig redegjørelse i
                  en viktig sak. Jeg synes det er viktig at vi er tydelige på at det er bred
                  politisk enighet om de overordnede mål for svalbardpolitikken. La meg nevne disse: 

konsekvent og fast håndhevelse av suvereniteten 

korrekt overholdelse av Svalbardtraktaten og kontroll med at traktaten blir
                        etterlevd 

bevaring av ro og stabilitet i området 

bevaring av områdets særegne villmarksnatur 

opprettholdelse av norske samfunn på øygruppen 

Næringsvirksomhet og fortsatt kulldrift er viktig for opprettholdelsen av
                  Longyearbyen som et familiesamfunn. Senterpartiet er godt fornøyd med at
                  Regjeringen vil tilrettelegge ytterligere for forskning, utdanning og reiseliv på
                  en måte som vil sikre et robust grunnlag for bosetting i Longyearbyen også på
                  lengre sikt, og som er forenlig med målene i norsk svalbardpolitikk. Reiselivet på
                  Svalbard lever av den uberørte naturen. Det er et potensial for videre vekst i
                  reiselivet på Svalbard, spesielt utenfor høysesongen. Svalbards geografiske
                  plassering er ideell for romvirksomhet, og det er all grunn til å tro at behovet
                  for rombaserte tjenester vil fortsette å øke i årene som kommer, spesielt innen
                  områder som samfunnssikkerhet, miljø og klima. Slike tjenester vil således
                  fortsatt være en vekstnæring på Svalbard. 

Økt sjøtransport i farvannet rundt Svalbard gir, sammen med økt virksomhet i
                  nordområdene, nye utfordringer i arbeidet med sjøsikkerheten rundt Svalbard. En
                  viktig utfordring framover vil være å overvåke utviklingen av skipstrafikken på en
                  god måte. Samtidig må kartleggingen av farvannet rundt Svalbard gjerne økes og
                  forsterkes. Norges nye havområder og tilbaketrekkingen av iskanten betyr nye
                  utfordringer som gjør Svalbard mer strategisk enn tidligere. 

Jeg vil framheve følgende merknader fra komiteen: 

«Komiteen ser at med økende trafikk, endrede klimatiske forhold og flere
                     mennesker blir det mer krevende å etablere og opprettholde en redningstjeneste.
                     Offentlig redningstjeneste er organisert som et samvirke mellom en rekke
                     offentlige etater, private og frivillige organisasjoner.» 

Norge er forpliktet gjennom FN-konvensjoner å etablere en søke- og
                  redningstjeneste i et nærmere avgrenset geografisk område, og Sysselmannen på
                  Svalbard utgjør en lokal redningssentral. Utfordringen for redningstjenesten er
                  betydelig i et område som er tynt befolket, med store land- og havområder. Norske
                  myndigheter har ansvar for beredskapen og redningstjenesten i området, og
                  redningsberedskapen består bl.a. av tjenestefartøy og helikoptre. På grunn av økt
                  aktivitet er det viktig at redningskapasiteten, herunder helikopterberedskapen,
                  dimensjoneres og tilpasses i tråd med den forventede utviklingen. 

Regjeringen bør utrede konsekvensene, herunder miljøkonsekvensene, av en betydelig
                  maritim trafikk over Polhavet, hva det betyr for Norge, og hvordan norsk
                  forvaltning og andre aktører best kan organiseres for å møte disse. 

For å ivareta beredskapen og tilsynsansvaret rundt Svalbard brukes Kystvakten og
                  sysselmannens tjenestefartøy. Da er det betenkelig at sysselmannen er uten
                  tjenestefartøy fra desember til slutten av april. Leieperioden bør dersom behov og
                  seilingsforhold tilsier det, utvides. Kystvakten bidrar med betydelig kapasitet
                  til søk- og redningsoperasjoner. Det er en viktig jobb som gjøres. Kystvaktens
                  nærvær i havområdene i nord må styrkes samt at utviklingen av et mer omfattende
                  samarbeid med andre stater når det gjelder å løse nåværende og framtidig
                  forventede redningsoppdrag, må understøttes. 

Svalbard og Longyearbyen har med sin unike beliggenhet vært en base for
                  redningstjeneste og beredskap. Når forventet skipstrafikk kommer som et resultat
                  av et polhav som er åpent, vil dette stille større krav til oss. Det er derfor
                  viktig at Regjeringen, sammen med Lokalstyret, Sysselmannen og andre, kontinuerlig
                  vurderer hvordan en slik utvikling best kan ivaretas. 

 Jeg vil innledningsvis berømme saksordføreren for veldig godt, konstruktivt
                  komitésamarbeid, og Regjeringen for å ha lagt fram en interessant og god melding. 

Nordområdene er pekt ut som Regjeringens viktigste strategiske satsingsområde, og
                  den har i den anledning utarbeidet sin nordområdestrategi. Ifølge meldingen bygger
                  den på føringer som ligger i denne strategien. Sett i lys av dette savner jeg nok
                  en noe nærmere omtale av hvordan de ulike tiltakene som er foreslått i
                  svalbardmeldingen, bidrar til å nå målene Regjeringen har satt seg i
                  nordområdestrategien. 

Jeg mener at Norge har en uutnyttet strategisk ressurs i Svalbard. Øygruppen
                  ligger midt i passasjen mellom Polhavet og Nord-Atlanteren. Maritime
                  transportruter som vil gå korteste vei over Polhavet i framtiden, må dermed
                  passere øygruppen. Det samme gjelder mye av skipstrafikken som kan komme til å ta
                  ut naturressurser fra Polhavet. Norge kan dermed etablere Svalbard som en sentral
                  rednings- og beredskapsbase for denne trafikken. 

I likhet med den internasjonale forskningsplattformen i Ny-Ålesund, kan det her
                  ligge til rette for å invitere andre land med. Asiatiske industriland, herunder
                  Kina, Japan og Sør-Korea, forventes etter hvert å bli store brukere av disse
                  skipsrutene over Polhavet. De vil kunne ha stor interesse av å være med på dette. 

Jeg mener derfor det er betimelig av komiteen å be Regjeringen foreta en utredning
                  av hvilke konsekvenser, herunder også miljøkonsekvenser, en betydelig maritim
                  trafikk over Polhavet kan ha for Norge. Utredningen bør se på hvordan norsk
                  forvaltning og andre aktører best kan organiseres for å møte muligheter og
                  utfordringer knyttet til dette. Jeg mener dette er en sak hvor vi bør gripe
                  initiativet nå og faktisk ligge i forkant. 

Jeg savner en konkret oppfølging av Regjeringens gode intensjoner med hensyn til å
                  satse på forskning. Verken foreliggende melding eller St.meld. nr. 30 for
                  2008–2009, om klima for forskning, gir signaler om et løft i bevilgningen til
                  forskning og kunnskapsoppbygging i nordområdene. 

Manglende bevilgninger har medført at utenlandske forskere er større brukere av
                  forskningsfasiliteter som Norge har investert i på Svalbard, enn norske forskere.
                  Mer konkret ser jeg det som uheldig at Universitetssenteret på Svalbard, UNIS, for
                  inneværende år ble pålagt å kutte ned på sitt budsjett og dermed redusere antall
                  studentårsverk og forskerstillinger. 

Jeg konstaterer jo at Regjeringen senere har snudd i dette spørsmålet, ved å
                  foreslå å bevilge penger i revidert nasjonalbudsjett. Dette er positivt. Jeg
                  forventer at dette følges opp mer langsiktig i budsjettet for 2010. Antallet
                  forskerstillinger bør oppjusteres for å sikre at UNIS kan opprettholde og
                  videreutvikle sin forskerkompetanse. 

Jeg har merket meg at Regjeringen vil nedsette en arbeidsgruppe som skal sikre
                  best mulig beslutningsgrunnlag for investeringsbehov og muligheter med hensyn til
                  framtidig energiforsyning. Jeg støtter dette, og mener at dette arbeidet må gis
                  høy prioritet. 

Jeg vil understreke at arbeidsgruppen også må se på mulighetene for at det i
                  størst mulig grad kan benyttes fornybar energi. Vi bør ikke binde oss fast til en
                  ren fossil energiløsning på Svalbard, men holde muligheten åpen for en
                  diversifisert energimiks. Dette vil kunne brukes som et utstillingsvindu for en
                  framtidsrettet norsk energipolitikk i disse sårbare nordområdene. 

 Gjennom de siste snart fire årene som jeg har hatt gleden av å være statsråd med
                  ansvar for koordinering av mye av det som skjer på Svalbard, har det slått meg at
                  det er mange grunner til at man bør reise til Svalbard. 

Først og fremst er det her, som flere har vært inne på, en urørt villmarksnatur
                  som er helt unik, og som vi må gjøre alt for å ta vare på. Det er vel det som står
                  aller øverst når det gjelder norsk forvaltning av disse områder. Det andre som
                  gjør det inspirerende, og som har vært en av grunnene til at jeg som statsråd har
                  besøkt Svalbard mange ganger, er at de menneskene som bor i Longyearbyen, i
                  Ny-Ålesund, i Barentsburg – ja, over hele øygruppen – alle sammen gir uttrykk for,
                  og i sitt virke bidrar til, at vi skal nå de mål som vi setter oss for norsk
                  svalbardpolitikk. Enten man snakker med representanter for reiselivsnæringen, for
                  Store Norske, eller man snakker med dem som sitter i Lokalstyret, driver Svalbard
                  museum eller har en eller annen rolle å spille i lokalsamfunnet i Longyearbyen,
                  erfarer man raskt at her står man overfor mennesker som nettopp ser mange av de
                  hensyn man må ta i svalbardpolitikken, og som også i sitt daglige virke klarer
                  alle de vanskelige avveiningene som må tas når man skal bo og virke på Svalbard.
                  Det er en av de viktigste grunnene til at mye av Regjeringas svalbardpolitikk og
                  det norske samfunnets holdning til hva man gjør på Svalbard, faktisk ligger fast. 

Jeg vil også berømme dem som utøver sitt virke på Svalbard – hva nå det måtte
                  være. 

Det andre hensynet som ligger bak, og som gjør sitt til at man i svalbardmeldingen
                  skisserer opp en kurs for framtida på Svalbard – en stø kurs – er at vi i løpet av
                  de siste årene har fått til et lokalstyre på Svalbard, som etter mine begreper må
                  sies å fungere svært godt, og som taler svalbardsamfunnets sak på en god måte når
                  vi skal trekke opp linjene for svalbardpolitikken. Det vi møter der, er stor
                  forståelse også for de kryssende hensyn, men samtidig også en skaperkraft og en
                  drivkraft med tanke på utviklingen på Svalbard, som det er all grunn til å gi
                  honnør for. Det som et tverrpolitisk storting i løpet av disse fire årene i stor
                  grad har sluttet seg til når det gjelder utviklingstiltak på Svalbard, hadde vi
                  ikke kommet så langt med om vi ikke hadde hatt dialog med Lokalstyret. 

Det er i svalbardmeldingen redegjort for de mål og prioriteringer og virkemidler
                  som gjelder spesielt for Svalbard. Målene for svalbardpolitikken er, som jeg har
                  presisert, rimelig faste, og de har ligget fast siden den forrige helhetlige
                  gjennomgangen av svalbardpolitikken i 2000. Jeg er glad for den brede
                  oppslutningen som disse målene fortsatt får, og jeg vil gi honnør til komiteen og
                  ikke minst til saksordføreren for det arbeidet som nå er gjort. 

Grunnlaget for forvaltningen av Svalbard er Norges fulle og uinnskrenkede
                  suverenitet. Dette er slått fast i Svalbardtraktaten og bekreftet gjennom snart 85
                  års myndighetsutøvelse. Vi står allikevel overfor store utfordringer, ikke bare
                  når det gjelder dem som bor på Svalbard, men også når det gjelder den situasjonen
                  som Svalbard befinner seg i. I meldingen pekes det særlig på klimaendringene, som
                  gir oss store og nye utfordringer. Temperaturen i Arktis forventes å stige dobbelt
                  så raskt som det globale gjennomsnittet. Dette vil kunne føre til store endringer
                  i de fysiske miljøforholdene og få alvorlige konsekvenser for arter og økosystemer
                  på Svalbard. Forventede reduksjoner i sjøisens utbredelse vil også påvirke
                  miljøet, ved at sårbare områder blir lettere tilgjengelig for ferdsel og annen
                  virksomhet. Et viktig område framover blir derfor å vurdere hvordan særlig
                  ferdselen kan styres, slik at de høye miljømålene vi har satt oss, kan
                  opprettholdes. 

Samtidig skaper klimaendringene paradoksalt nok muligheter og forventninger om en
                  aktivitetsøkning i nord. Et varmere polhav vil bidra til at fiskeriaktiviteten
                  flyttes nordover. Mindre is vil kunne åpne nye ruter for den internasjonale
                  skipsfarten mellom øst og vest. En generell økning i aktiviteten i området vil
                  kunne innebære at Longyearbyen kan få økt betydning, bl.a. som base for rednings-
                  og forurensningsberedskap i de nordlige havområder. Jeg noterer meg at komiteen
                  også er opptatt av rednings- og beredskapstjenesten i området, og at
                  redningsberedskapen på Svalbard – politi så vel som helsevesen – til enhver tid er
                  dimensjonert og tilpasset for å ivareta et slikt ansvar. Det er all grunn til å ha
                  et slikt fokus. Dette er et område hvor Regjeringa, i tråd med komiteens ønske,
                  vil følge utviklingen nøye og fortløpende vurdere behov for tiltak, særlig når vi
                  nå er i ferd med å bygge ut redningsberedskapen på fastlandet. 

Siden forrige svalbardmelding har Longyearbyen fått sitt eget lokaldemokrati
                  gjennom etableringen av Longyearbyen lokalstyre i 2002. Dette har gitt en mer
                  tilpasset myndighetsutøvelse på lokalt nivå og en forvaltning som både når det
                  gjelder legitimitet, myndighet og ansvar, ligner på den kommunale forvaltningen på
                  fastlandet. Siden etableringen av Lokalstyret har sentrale myndigheter vært
                  opptatt av å utvikle nær dialog med Lokalstyret. Jeg har sjøl tatt initiativ til å
                  avholde jevnlige kontaktmøter med Lokalstyret, ikke bare for å bli underrettet om
                  lokale utfordringer, men også for å formidle statlig politikk og forventninger til
                  lokale myndigheter. På samme måte som lokalt sjølstyre anses å være den beste og
                  mest effektive måten å organisere lokalsamfunnene på ellers i Norge, gir dette
                  også en god ramme for Longyearbyen. Jeg vil igjen understreke betydningen av å ha
                  etablert et slikt lokalstyre i Longyearbyen. Det har gitt oss mange gode innspill
                  i den politikken som føres på Svalbard, både i smått og i stort. 

Kullvirksomheten på Svalbard har gjennom historien hatt stor betydning for
                  Longyearbyen. Det har vært kullgruvedrift på Svalbard i mer enn 100 år, og
                  kullvirksomheten er fremdeles den viktigste næringen. Det er Regjeringas vurdering
                  at kulldriften bør videreføres. Dette må imidlertid skje innenfor de rammer som
                  miljøvernlovgivningen, kravene til bedriftsøkonomisk lønnsomhet og
                  sikkerhetsforskriftene setter, og på en måte som understøtter Store Norske
                  Spitsbergen Kulkompanis formål om å bidra til en robust bosetting i Longyearbyen.
                  Eksisterende infrastruktur for kullgruvevirksomheten bør benyttes i den grad det
                  er mulig. 

Samtidig er det en erkjennelse at kulldriften er basert på en ikke-fornybar
                  ressurs. Den er sårbar for svingninger i kullprisen, og historien har vist oss at
                  uforutsette hendelser kan få store konsekvenser for virksomheten. Store Norske har
                  en slitsom tid bak seg. I lys av dette mener Regjeringa det også er viktig å satse
                  på annen variert virksomhet i Longyearbyen. Dette gjelder ikke minst aktiviteten
                  ved UNIS, en videreutvikling av Svalbard som plattform for forskning og utdanning
                  og en videre satsing på reiseliv og romrelatert virksomhet. Utviklingen innenfor
                  de ulike områdene må ses i sammenheng og vurderes opp mot de overordnede målene i
                  svalbardpolitikken, herunder de høye miljømålene for øygruppen. 

I den løpende forvaltning vil det – på Svalbard som i Norge for øvrig – gjøre seg
                  gjeldende ulike kryssende hensyn, f.eks. når det gjelder nærings- og
                  verneinteresser. Svalbard har en unik natur- og kulturarv, som norske myndigheter
                  har et særlig ansvar for å bevare. Beskyttelse av naturmiljøet er derfor en av de
                  lange linjer i norsk svalbardpolitikk. All næringsvirksomhet, ressursutnytting og
                  forskning skal skje innenfor de rammer hensynet til bevaring av Svalbards
                  naturmiljø og kulturminner setter. Ved en konflikt mellom ulike interesser skal
                  miljøhensyn veie tyngst. Samtidig er det et mål å opprettholde norske samfunn på
                  øygruppen. Det er derfor viktig at den overordnede svalbardpolitikken gir
                  tilstrekkelig fleksibilitet og robusthet både når det gjelder avveininger av ulike
                  hensyn, og i forhold til utviklingen for øvrig på øygruppen. 

 Det blir replikkordskifte. 

 Som Fremskrittspartiet påpeker i innstillingen, tilstås i praksis alle borgere
                  opphold på Svalbard i dag uavhengig av om de kommer fra et traktatland eller ikke.
                  Dersom en person fra Svalbard reiser til Norge, eksempelvis til Tromsø lufthavn,
                  blir man i dag ikke underlagt pass- eller visumkontroll til tross for at dette er
                  Schengens yttergrense. 

Jeg kan vanskelig se at denne praksis kan fortsette, og vil derfor spørre hva
                  justisministeren vil gjøre for å bringe disse forhold i orden? 

 Som vi vel også har varslet i meldinga, er dette forhold som man nå er i ferd med
                  å se på, slik at man får korrekt anvendelse av det regelverket som gjelder for
                  grensepassering. I det arbeidet som nå pågår, bl.a. når det gjelder gjennomgang av
                  utlendingsforskriften, er det viktig at vi tar to hensyn – at man ikke lager, som
                  Fremskrittspartiet er opptatt av, så rigide regler at det føles for rigid, men at
                  man får til et regelverk som er funksjonelt, og som ivaretar de hensyn som bl.a.
                  følger av Schengen-forpliktelsene. 

 Jeg har registrert at justisministeren har reist mye til Svalbard, og at han har
                  en stor kjærlighet til øyriket. Det er han ikke alene om å ha. 

Jeg vil utfordre ham på nettopp dette som jeg har tatt opp i en tidligere
                  interpellasjon i vår, nemlig forskning. Selv om han ikke er forskningsminister,
                  har han et overordnet ansvar for forskningsaktiviteten. Hvordan ser
                  justisministeren på mulighetene til at Norge virkelig kan innta en lederposisjon
                  innen internasjonal polarforskning i dag? Det strømmer forskere til øygruppen fra
                  ulike deler av verden, og på mange måter er det i ferd med å ta av. Også
                  Riksrevisjonen etterlyste større koordinering og større ledelse på dette feltet.
                  Hvordan ser justisministeren på mulighetene for at Norge kan ta større grep for å
                  kunne gjøre dette til en viktig del av suverenitetsutøvelsen på Svalbard i
                  framtiden? 

Jeg må jo si at det var litt forstemmende at Regjeringen kuttet i bevilgningene
                  til UNIS. Jeg er glad for at noe ble rettet opp. Hvordan ser han på mulighetene
                  til å få fullført denne gjenopprettingen i neste budsjett? 

 Det er jo noen utfordringer her. 

For det første er det spennende å se hva som kommer i neste budsjett, og det
                  ligger under en annen statsråd. Det forhindrer meg ikke i å være helt enig med
                  representanten Lånke i at den aktiviteten som nå skjer når det gjelder forskning
                  og utdanning på Svalbard, er og vil for framtiden bli en av de aller viktigste
                  plattformene, også for norsk tilstedeværelse. 

Jeg er ikke sikker på om vi skal måle vellykkethet i forhold til forskning på
                  Svalbard om det blir flere utenlandske forskere. Så vidt jeg vet, er det reelle
                  forholdstallet rimelig stabilt. 

Ser vi på utviklingen av UNIS, er det faktisk slik når det gjelder midler, at fra
                  slutten av 1990-tallet og fram til inngangen av 2009 er bevilgningene økt fra 30
                  mill. til 110 mill. Det er jo en betydelig satsing fra norsk side. Tatt i
                  betraktning at Svalbard er ett av de viktigste stedene i verden med hensyn til
                  klimaforskning, sier det seg sjøl at Norge har stor interesse av å fortsette den
                  satsingen. 

 Naturressursene i nordområdene og de store konsekvensene av klimaendringene skaper
                  jo store utfordringer for Norge, men også utrolige muligheter. Svalbards
                  beliggenhet midt i passasjen mellom Polhavet og Nord-Atlanteren er unik, bl.a. som
                  redningsberedskapsbase, langt inn i framtiden. 

En samlet komité ønsker en utredning i lys av bl.a. miljøaspektet, de geopolitiske
                  aspektene og fiskeriene. Hvordan ser statsråden på en slik utredning? 

 Et slikt arbeid som komiteen bl.a. er opptatt av, både i forhold til
                  miljøutvikling og særlig i forhold til redningsaspektet, er et ønske og et behov
                  som vi også i Regjeringa ser. 

Særlig når det gjelder rednings- og beredskapssituasjonen, er det jo slik at
                  isolert sett for Svalbard-øygruppen er det behov for å ha et meget årvåkent blikk
                  på den kapasiteten de har. Samtidig er vi i en situasjon hvor vi på fastlandet nå
                  åpner basene bl.a. for tilstedevakt døgnet rundt. Vi åpner en ny base i Florø, og
                  vi har et større prosjekt for anskaffelse av nye redningshelikoptre. Når man gjør
                  denne jobben på fastlandet, mener jeg det er helt naturlig i en slik utvikling at
                  man også må ha med seg det perspektivet og de utviklingsmulighetene vi har på
                  Svalbard – ikke bare behovet, men også utviklingsmulighetene – og den fordelen vi
                  vil ha ved å kunne styrke rednings- og beredskapsarbeidet med base i Longyearbyen.
               

 Fremskrittspartiet har i innstillingen imøtekommet et ønske fra flere hold om at
                  Svalbard lokalstyre skal få delta i hvert fall som observatør i Det
                  interdepartementale Polarutvalget. På Svalbard fikk vi høre at Lokalstyret, som er
                  et folkevalgt organ, følte seg noe overkjørt i mange saker, og at både de selv og
                  andre mente at de burde få noe bedre kontakt og større innflytelse over hva som
                  foregikk. 

Jeg ser at vi dessverre står alene om å foreslå observatørstatus, men at det
                  etableres en konsultasjonsordning mellom utvalget og Lokalstyret. Det er et skritt
                  i riktig retning. Jeg vil spørre justisministeren om han har gjort seg noen tanker
                  om hvordan denne ordningen skal fungere i praksis. Hvor ofte har man tenkt å ha
                  konsultasjoner osv.? 

 Aller først: Når det gjelder spørsmålet om hvorvidt lokalstyret skulle føle seg
                  overkjørt, er ikke det mitt inntrykk. Vi har hatt jevnlige møter med politisk
                  ledelse i Justisdepartementet og Lokalstyrets ledelse. Som jeg også sa i mitt
                  innlegg, har det båret frukter. En av grunnene til at man bl.a. fikk satt ned
                  svalbardskatten for noen år siden, er altså Lokalstyrets store innsats. Slik sett
                  er vel jeg en av de statsrådene i Regjeringa som virkelig har lyktes i å sette ned
                  en skatt. 

Samtidig er det slik at de kontaktmøtene vi har hatt om stortingsmeldingen, har jo
                  vært særdeles gode. Der har man hatt workshop i Longyearbyen med politikere fra
                  Justisdepartementet til stede, og med gode innspill fra lokalstyret. Vi hadde også
                  det samme senest da meldingen ble lagt fram. 

Så mener jeg at en konsultasjonsordning ikke nødvendigvis er noe mindre dårlig enn
                  en observatørordning i forhold til Polarutvalget. Det at man skal konsultere, kan
                  bidra til at man nettopp i viktige saker får fram synspunkter raskt og også tar
                  hensyn til det. Hvor ofte det blir, får vi komme tilbake til. 

 Jeg vil bare benytte anledningen til å ta opp et annet spørsmål som har vært reist
                  i forbindelse med behandlingen av denne meldingen, nemlig forholdet til barn av
                  utenlandske foreldre på Svalbard, som kan representere en litt vanskelig
                  utfordring i framtiden, ikke minst når det gjelder skolegang. De har jo ikke plikt
                  til å gå på skole, men de får et tilbud som de aller fleste benytter seg av. Men
                  det er litt opp til foreldrene om de vil gjøre det. 

Samtidig vet vi at de har ingen rett til videregående opplæring i Norge, slik at
                  de har ikke noen vei videre. Veien tilbake til de landene de kommer fra, blir ofte
                  stengt på grunn av at de ikke utvikler det språket de har fra sitt
                  opprinnelsesland. Vi ser for oss at dette kan bli et vanskelig dilemma – et
                  problem og en utfordring for politiske myndigheter i framtiden. Hvordan ser
                  justisministeren på dette? 

 Dette er en spørsmålsstilling som jeg har vært svært opptatt av. Jeg har møtt
                  mange av skoleelevene i Longyearbyen. Jeg møtte de helt minste – jeg spiste pizza
                  med dem sist jeg var der oppe – og jeg møtte også de to som nå er russ i
                  Longyearbyen. Vi diskuterte bl.a. disse spørsmålene. Det er jo en av grunnene til
                  at jeg mener at vi må prøve å finne noen fleksible løsninger som ivaretar disse
                  barnas og disse ungdommenes interesser. En utvekslingsavtale med Troms
                  fylkeskommune er jo et første skritt og kan være en mulighet i forhold til dette. 

Samtidig er jeg glad for at representanten Lånke i sitt hovedinnlegg her i dag
                  pekte på at det er noen dilemmaer og noen vanskeligheter i forhold til det
                  regelverket som gjelder for utenlandske statsborgere på Svalbard. Vi har varslet i
                  meldingen, og vi vil nå starte, en gjennomgang sammen med Arbeids- og
                  inkluderingsdepartementet for å se om vi nettopp på dette området klarer å skape
                  noen fleksible løsninger som vil ivareta disse barnas hensyn. Det er all grunn til
                  det, og jeg tror at det skal være innenfor rekkevidde. 

 Replikkordskiftet er dermed omme. 

De talere som heretter får ordet, har en taletid på inntil 3 minutter. 

 Forskning er en av de viktigste virksomhetene på Svalbard og inngår som et viktig
                  bidrag til bosettingen på og forvaltningen av øygruppen. Forskningsmiljøet bidrar
                  til å gi Svalbard-samfunnet flere bein å stå på. Forskning skal også i framtiden
                  være en av bærebjelkene i norsk Svalbard-politikk. Kunnskap er blitt hovednæringen
                  for det høyarktiske øysamfunnet. 

Den første utforskningen av Svalbard fant sted for over 200 år siden. Da var det
                  først og fremst franskmenn, briter og svensker som dominerte utforskningen av
                  øygruppen. Svalbard har alltid vært preget av internasjonalt forskningsmiljø, og
                  det viser senere års utvikling på UNIS, Universitetssenteret på Svalbard og i
                  Ny-Ålesund. UNIS ble etablert i 1993 og er utgått av universitetene i Oslo,
                  Bergen, Trondheim og Tromsø. Det drives i dag en betydelig forskningsvirksomhet på
                  UNIS, samtidig som ca. halvparten av studentmassen og de ansatte er utenlandske.
                  Dette er med på å gjøre Svalbard til den mest internasjonale forskningsintensive
                  delen av Norge. 

Svalbards beliggenhet er et lett tilgjengelig høyarktisk område. Det gir unike
                  muligheter for naturvitenskapelig forskning, herunder forskning på klimaendringer
                  og overvåking av det marine og atmosfæriske miljøet. Norge har i dag store og
                  viktige miljøer på disse feltene, og dem må vi satse videre på. Hvis vi klarer å
                  se de ovennevnte feltene sammen, vil det styrke vår posisjon som kompetansenasjon
                  på nordområdeforskningen. 

Svalbard er også en attraktiv forskningsarena for utenlandske forskere, og det
                  internasjonale nærværet er økende. I alt har ti nasjoner etablert
                  forskningsstasjoner i Ny-Ålesund. Disse forskningsstasjonene er i dag blant de
                  fremste i verden på arktisk forskning. Norske og internasjonale forskere driver en
                  omfattende virksomhet innenfor en rekke fagområder, og Ny-Ålesund har gjennom
                  mange år vært en viktig arena for internasjonal grunnforskning. 

Det er flere årsaker til at Svalbard er attraktivt for det internasjonale
                  forskningssamfunnet. På grunn av de varme hav- og luftstrømmene fra sørvest, er
                  Svalbard det nordligste lett tilgjengelige stedet i Arktis. Det er ingen andre
                  steder så langt nord en kan fly til daglig, og hvor en lett kan finne et moderne
                  samfunn med bibliotek og kaffebarer. 

Det vil være viktig at Norges forskningsinnsats og tilstedeværelse i Ny-Ålesund og
                  på UNIS ikke henger etter i forhold til andre land. Infrastrukturen – som det har
                  blitt satset sterkt på de siste ti årene – og de naturgitte kvalitetene er der. De
                  må benyttes av norske forskere, slik at vi holder tritt med den internasjonale
                  forskningsvirksomheten. 

Det er i første rekke UNIS og Norsk Polarinstitutt som gir norsk forskning
                  tilhørighet på Svalbard, og disse institusjonene skal også i framtiden bidra til
                  at forskning er en viktig del av norsk virksomhet på Svalbard. 

 Jeg har noen korte kommentarer til denne solide innstillingen. For det første vil
                  jeg understreke at norsk forskningsinnsats på Svalbard også må føre til at antall
                  norske forskningsdøgn i Ny-Ålesund holdes oppe. Det er svært viktig. Det har jeg
                  tatt opp tidligere i denne stortingsperioden, og jeg skal ikke bruke mer tid på
                  det nå. 

Jeg tar ordet på grunn av to små avsnitt på siste side i komiteens innstilling,
                  for det første der komiteen ber om at man foretar en utredning av utfordringene,
                  eller mulighetene, for Svalbard ved endringer av isforholdene på Nordpolen, og
                  samtidig det punkt hvor man ser på det å styrke rednings- og
                  beredskapssituasjonen. Jeg vil gjerne understreke – og dette har jeg lært bl.a. i
                  samtaler med Lokalstyret – at her står vi overfor en forbindelse mellom Svalbard
                  og den store geopolitikken, på den måten at vi vet at isen i nord smelter, og vi
                  vet at en situasjon der man ikke seiler langs Nordvest- eller Nordøstpassasjen,
                  men antakelig rett over polområdene, rykker nærmere. Jeg vil for min del gjerne
                  etterlate den tanke at i en slik sammenheng vil det ikke være dumt av Norge å
                  tenke på at den havn man da skal benytte seg av, vil være Longyearbyen. Det å
                  tenke på den måten betyr at Norge ikke lar det oppstå et vakuum i en slik
                  situasjon, men selv går inn og fyller det der Norge ut fra Svalbardtraktaten og ut
                  fra alle gode interesser har en mulighet til å fylle det med aktivitet. 

På samme måte, som flere har vært inne på, vil en norsk kapasitet for redning og
                  beredskap på Svalbard som overstiger det som gjelder Svalbard-øygruppen, og som
                  også tar høyde for en større del av områdene i nord mot polområdene, være noe som
                  vil vekke internasjonal forståelse og respekt hvis vi bygger det ut. Vi gjør rett
                  og slett noe som alle vil godta at man gjør. Ved å gjøre disse trekkene i nord vil
                  vi samtidig sørge for at vi er klart synlige når vi senere får helt andre typer
                  diskusjoner om det som strekker seg enda lenger nordover, og som man i vanlig tale
                  nå kaller nordområdepolitikk. 

Noe av det viktigste for å holde en fredelig og stabil utvikling i denne delen av
                  verden, også nord for Svalbard, tror jeg nettopp er å opptre med styrke i god tid,
                  fordi da oppfyller man de mulighetene og den tilliten man har. Og spesielt når det
                  gjelder dette med havn og havneforhold – her tenker jeg på Longyearbyen – men også
                  når det gjelder redning og beredskap, som flere har vært inne på, vil Norge ha
                  stor legitimitet for nettopp å fremme tiltak. 

Til slutt: Thorvald Stoltenberg har på vegne av nordiske ministere sett på hvordan
                  Norden kan opptre i nordområdene, og i den sammenheng har han også reist tanken om
                  et satellittprosjekt for å sørge for at man rett og slett er nærværende når det
                  gjelder å overvåke områdene i forhold til nettopp maritim virksomhet, og å feste
                  grepet i tide. I den utredningen som kommer, og som komiteen har bedt om, tror jeg
                  det er viktig at man virkelig tenker disse store perspektivene for
                  nordområdepolitikken i sammenheng med Svalbard-politikken. 

 Jeg skal ikke bidra til å forlenge debatten vesentlig. Det er bare to ting jeg
                  ønsker å utdype og presisere. Det første knytter seg til spørsmålet rundt
                  forskningsinnsats i nordområdene og på Svalbard. Jeg synes det er verdt å ta med
                  seg at da komiteen hadde høring og møtte Forskningsrådet, understreket også
                  Forskningsrådet at vi i inneværende år ligger på et meget høyt nivå når det
                  gjelder forskning. Det knytter seg ikke minst til det at vi har vært igjennom en
                  periode med Det internasjonale polaråret som faktisk har gitt et betydelig løft i
                  forskningsinnsatsen med en økning på nærmere 100 mill. kr årlig de siste tre
                  årene. Nå er det selvfølgelig en utfordring for alle myndigheter å klare å gå
                  videre med et så høyt nivå på forskning i nord. Selvfølgelig burde det være en
                  ambisjon for Norge å være blant de aller fremste når det gjelder polar forskning.
                  Når det gjelder forskning, råder også Forskningsrådet til at det bør utvikles et
                  eget Svalbard-program innenfor forskning. Det vil gi kontinuitet i forskningen på
                  Svalbard, og komiteen gir i innstillingen en tilslutning til en sånn utvikling. 

Så litt om spørsmålet om observatørstatus eller konsultasjonsordning for
                  lokalstyret i Longyearbyen. Dette er blitt vurdert. Min vurdering er at det er
                  viktig for Lokalstyret å opprettholde sin integritet som folkevalgt lokal
                  myndighet, og at en konsultasjonsordning med Regjeringens polarutvalg faktisk
                  sikrer det på en bedre måte enn en observatørstatus i utvalget. Så vil jeg
                  selvfølgelig oppfordre den ansvarlige statsråden til å lage en god, regelmessig og
                  forutsigbar ordning som styrker dialogen mellom lokalstyret og
                  regjeringsapparatet. 

Helt til slutt sier jeg takk for mange gode tilbakemeldinger fra komiteens
                  medlemmer. 

 Flere har ikke bedt om ordet til sak nr. 1. 

(Votering, se side 3688) 





                    

 Etter ønske fra justiskomiteen vil presidenten foreslå at taletiden blir begrenset
                  til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til replikkordskifte på
                  inntil tre replikker med svar etter innlegg fra medlemmer av Regjeringen. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): I dag skal vi behandle St.meld. nr. 26. Den er et stort steg
                  på veien til en bedre rettshjelpsordning i Norge. 

Norge er et av de landene i Europa som bruker mest offentlige midler på
                  rettshjelp, og meldingen viser at offentlig rettshjelp kan gis på en måte som gjør
                  at vi får mer rettshjelp ut av de rundt 600 mill. kr vi bruker i året på offentlig
                  rettshjelp. 

Komiteen står samlet om store deler av meldingen, men der det er et mindretall,
                  legger partiene selv fram sine synspunkter. 

Det offentlige har opplysnings- og veiledningsplikt, men når denne svikter, er det
                  viktig at vi har et sikkerhetsnett som gjør at borgerne kan få hjelp til å få sine
                  rettigheter. 

Den største endringen ligger i at det legges opp til en førstelinjetjeneste der
                  alle kan få inntil én time fri rettshjelp. Vi skal her få hjelp i alle typer saker
                  unntatt næringsrelaterte saker og straffesaker. Straffesaker vil kunne gi mulighet
                  for rettshjelp etter straffeprosessloven. 

24 kommuner har prøvd ordningen med offentlige servicekontorer der lokale
                  advokater bistår. I de fem kommunene som har vært med i prøveprosjektet, ble to
                  tredjedeler av sakene løst på den halvtimen man fikk hos advokaten. 

Jeg tenker på dem som ligger våken om natten og tenker på og irriterer seg over
                  treet til naboen som kaster skygge over verandaen. Hva kan man gjøre med den
                  saken? Da er det bra å ha en advokat som har greie på lovverket, og som kan si at
                  treet står så nær grensen at du kan be naboen om å felle det. Mange søvnløse
                  netter er spart! 

Komiteen ser det som viktig at vi løser konfliktene på et tidligst mulig tidspunkt
                  og begrenser bruken av rettsapparatet til å løse konflikter. 

Vi ser at i 75 pst. av barnefordelingssakene som er i retten, har én eller begge
                  foreldrene fri sakførsel, og disse sakene kan ha gått opptil fire ganger i
                  rettsapparatet. Én ting er kostnadene ved disse rundene, men et annet viktig
                  moment i disse sakene er hvordan denne bruken av fri rettshjelp slår ut for barna.
                  Er dette til barnas beste? Det må derfor settes inn stor innsats for å løse denne
                  type saker utenfor rettsapparatet. 

Det er andre enn advokatene som yter fri rettshjelp. Vi har de særskilte
                  rettshjelpstiltakene som gjør en veldig god jobb: Gatejuristen, som gjør en
                  innsats for rusmisbrukerne, JURK, som jobber særlig mot kvinner og
                  studentrettshjelpstiltakene, som har grupper som jobber mot ulike saksfelt. Jeg
                  ønsker særlig å framheve fengselsgruppen. Innsatte er i en situasjon som gjør det
                  viktig å få oppfølging når det gjelder de juridiske utfordringene de møter under
                  soning. 

Erfaringene fra ovennevnte tiltak over viser at det er viktig å jobbe oppsøkende,
                  og kanskje særlig Gatejuristens arbeid mot rusmisbrukere har vist dette. 

Det er begrenset hvilke type saker som kommer innunder ordningen, men komiteen
                  påpeker at listen over dekningsområder ikke skal være uttømmende. 

Komiteen har understreket at når det utøves skjønn i denne type saker, må vi
                  bestrebe oss på å få en ensartet praksis i hele landet. 

Meldingen legger opp til at 1,2 millioner husholdninger kommer inn under
                  rettshjelpsordningen. Regjeringen har allerede økt inntektsgrensene i denne
                  perioden, og de foreslås ytterligere økt i meldingen. Det skal betales en gradert
                  egenandel avhengig av inntekten din. 

Arbeiderpartiet ønsker å framheve at innenfor ordningen vil timeprisen ligge på
                  den offentlige salærsatsen, som vil gi mange betydelig lavere advokatutgifter.
                  Meldingen vil bli fulgt opp av en lovproposisjon. Innspill som er kommet til denne
                  saken, vil bli tatt med i arbeidet med denne proposisjonen. 

Det hjelper ikke å ha rett om du ikke får rett! 

 Først har jeg lyst til å gi honnør og takke saksordføreren for et godt arbeid og
                  et godt samarbeid om saken. 

Selv om denne saken kom litt sent, vil jeg også gi ros til Regjeringen for å ha
                  lagt fram denne saken på tampen av denne perioden. 

Som en leser i innstillingen, er det stort sett en samlet komité som står bak
                  merknadene der. Dette er veldig viktig og godt for det videre arbeidet med
                  lovforslaget og for sakene videre om fri rettshjelp. 

Fri rettshjelp er et viktig velferdsmessig og sosialpolitisk tiltak, og det skal
                  hjelpe dem som ikke har økonomi, eller dem som trenger det for å hevde sin rett.
                  Som vi vet i dag, er Norge et av de landene i Europa som bruker mest penger på
                  rettshjelp, men får minst igjen. Finland håndterer 30 pst. flere saker enn Norge,
                  og bruker betraktelig mindre enn det vi gjør i dag. Derfor er det på sin plass med
                  en gjennomgang, slik vi har i dag. 

Det har vært knyttet stor spenning til saken, og veldig mange har kontaktet oss de
                  siste årene om hvilken innretning Regjeringen kom til å ha på denne saken. Det var
                  knyttet veldig stor spenning til førstelinjetjenesten, og om det ble opprettet et
                  offentlig kontor eller ikke. 

Førstelinjetjenesten er veldig viktig. Det er noe Fremskrittspartiet er glad for
                  at Regjeringen har lagt opp til. Det er i dag veldig mye godt interkommunalt
                  samarbeid, og det foregår veldig mye godt arbeid i en del kommuner. 

Det er viktig at en nå får en gratis veiledning til alle, men det er også viktig
                  at den er lett tilgjengelig, og at vi får informasjonen om denne tjenesten ut til
                  alle personer som trenger det. Det at det nå blir en prøveordning i en del
                  kommuner, håper vi på sikt kan føre til at det blir obligatorisk i hver kommune. 

Det som er viktig i førstelinjetjenesten, er at advokater, eller rettshjelpen,
                  skal være uavhengig. Det er gledelig at det er en samlet komité som står bak her,
                  at disse skal være uavhengige. 

Så litt til den finske modellen. Jeg er glad for at Regjeringen i dag har hevet
                  inntektsgrensen, men likevel er det ikke sikkert at den treffer så godt som den
                  skulle ha gjort. Om du har en høy inntekt, kan det godt være at du har mange
                  utgifter, men likevel ikke får fri rettshjelp, fordi inntekten din er for høy.
                  Derfor går Fremskrittspartiet mot den ordningen som Regjeringen legger opp til, og
                  heller ønsker en finsk modell, som er mer behovsprøvd og basert på nettoinntekt. 

Så litt om egenandeler. Selv om disse er gradert, er det paradoksalt at staten i
                  dag først gir fri rettshjelp til dem som trenger det, men så krever inn igjen
                  egenandeler. Vi skulle ønske vi kunne få gjort litt mer med det i dag i denne
                  saken. 

I Aften Aften for en tid tilbake stod det en artikkel om at det er lang kø for å
                  få rettshjelp. Det er 40 pst. flere arbeidsrettshenvendelser og 35 pst. flere om
                  gjeld. Det viser seg at det er en stor økning også blant den vanlige befolkningen,
                  men ikke minst blant dem som er innsatte. Jeg er derfor glad for at vi i dag har
                  en merknad og et forslag med tanke på de innsatte og gjeld. 

Vi i justiskomiteen og justisministeren har vært på kino og sett en film om gjeld
                  i fengsel. Hadde du fått bukt med den gjelden du har, er det ofte det som skal til
                  for å få livet ditt på rett kjøl. 

Jeg var på sommeravslutningen til WayBack i forrige uke. Hvis en spør de som
                  tidligere har vært innsatt om hva vi kan hjelpe dem med, er svaret at det er
                  gjelden deres som er et stort problem. 

Til slutt har jeg lyst til å nevne det samme som saksordføreren sa om de
                  frivillige. Det arbeidet som Juss-Buss, JURK og Gatejuristen gjør – jeg kunne
                  sikkert nevnt flere – er utrolig viktig. Det er også viktig at de får en
                  forutsigbarhet i det arbeidet de gjør og blir verdsatt for det arbeidet de legger
                  ned for fri rettshjelp. 

Så vil jeg ta opp de mindretallsforslagene fra Fremskrittspartiet og fra
                  Fremskrittspartiet og Høyre i saken, og signalisere at vi kommer til å støtte
                  Venstres forslag nr. 8, 9 og 11. 

 Representanten Solveig Horne har tatt opp de forslagene hun refererte til. 

 Saksordføreren har gitt en god redegjørelse for sakens innhold. Jeg vil dessuten
                  trekke fram alle som har bidratt i høringsprosessen og kommet med innspill til
                  komiteen. 

Retthjelpsmeldingen er møtt med store forventninger av de mange som har behov for
                  fri rettshjelp, og de som er i posisjon til å kunne tilby slik hjelp, enten det er
                  etablerte advokater eller frivillige rettshjelpstilbud. Dialogen under og etter
                  høringen mener jeg har bidratt til nødvendige påpekninger av sider ved meldingen
                  som ikke er uttømmende, og som krever ytterligere utredning. 

Det er snart ti år siden rettshjelpsordningen sist ble underlagt en grundig
                  drøfting i Stortinget. Det er fornuftig at den diskuteres med jevne mellomrom,
                  fordi ordningen er viktig for mange – og fordi samfunnet og behovene endrer seg. 

Rettshjelpsordningen ble først utformet som en sosial støtteordning, og det er
                  etter Høyres mening på den bakgrunn den fortsatt bør innrettes. Det innebærer at
                  rettshjelp finansiert av det offentlige, i hovedsak bør gis der behovet er størst,
                  og til dem som har dårligst mulighet til å betale – og som uten den offentlige
                  ordningen ikke ville være i stand til å hevde sin rett for egen regning. Høyre er
                  derfor positiv til den utvidelsen av ordningen som gjøres for gjeldssaker. Disse
                  har ofte stor velferdsmessig betydning og kan for enkeltpersoner handle om
                  betydelige beløp. 

Det brukes mye penger på rettshjelp over offentlige budsjetter i Norge, både i
                  konkrete summer og sammenlignet med i våre naboland. På tross av pengebruken
                  håndterer rettshjelpstilbudene i flere andre land langt flere saker enn i Norge.
                  Meldingen danner et godt grunnlag for å arbeide videre med rettshjelpsspørsmål.
                  Den er imidlertid lite konkret på en del punkter. 

Det er etter Høyres oppfatning for mange løse tråder i meldingen, for mange
                  spørsmål står ubesvart og overlates til departementet for videre vurdering. Det er
                  grunn til å spørre om dette skyldes intern uenighet i Regjeringen, eller om fire
                  år har vært for kort tid til å gjøre seg opp en mening i disse spørsmålene. 

Høyres utgangspunkt er at vi aldri vil bli ferdige med arbeidet med å utforme
                  rettshjelpsinstituttet. Det må stadig tilpasses samfunnsutviklingen. Målretting av
                  tilbudet er derfor viktig i det videre arbeidet med å utforme ordningen. 

Førstelinjetjenesten er, og skal være, sekundær til den generelle
                  veiledningsplikten det offentlige har. Veiledningsplikten er lovfestet. Det er
                  derfor ikke valgfritt for forvaltningen om det skal ytes veiledning til
                  innbyggerne eller ikke. På tross av både lovfesting og gode intensjoner viser all
                  erfaring at den likevel ikke fungerer som den burde. Derfor er det viktig med et
                  supplement, og derfor stiller også Høyre seg bak flere av de skisserte utvidelsene
                  av førstelinjetjenesten. Når det er sagt, er det flere spørsmål vi mener bør
                  diskuteres nærmere. Det er bl.a. viktig at førstelinjetjenesten ikke organiseres
                  som et offentlig monopol. Om de som utgjør førstelinjetjenesten, er ansatt i
                  kommunen, vil det å gi råd som innebærer søksmål mot kommunen, kunne sitte langt
                  inne. Uavhengighet i førstelinjetjenesten er derfor svært viktig. Advokater eller
                  andre rettshjelpere må være uten bindinger til kommunen for å unngå tvil om
                  lojalitet. Videre må det etableres gode kontrollmekanismer både for å ivareta
                  kvaliteten på tilbyderne av førstelinjetjenesten og på tjenesten i seg selv. Dette
                  vil kunne ivareta innbyggernes rettssikkerhet og velferd i førstelinjetjenesten. 

Det er gjennomgående i meldingen at bekjempelse av fattigdom og fokus på mindre
                  ressurssterke grupper er et viktig aspekt ved den rettshjelpsordningen vi har i
                  dag, og de utvidelsene som vi nå diskuterer. Det er derfor med en viss undring jeg
                  har registrert at virkemidlene som foreslås, ikke i større grad er rettet inn mot
                  fattigdomsbekjempelse. Dette har også vært en gjenganger i høringen i komiteen og
                  i de mange henvendelsene vi har fått også etter høringen. 

Meldingen belyser på en god måte frivillig rettshjelpsarbeid som et nyttig og godt
                  supplement til rettshjelp over offentlige budsjetter. Jusstudenter i hele landet
                  bidrar også i stor grad og har vist seg særlig dyktige til å komme i kontakt med
                  utsatte grupper i samfunnet. Både ved oppsøkende virksomhet og ved aktiv
                  tilstedeværelse hjelper de mennesker som ellers har vanskeligheter med å benytte
                  seg av de øvrige rettshjelpstilbudene. Det er på denne bakgrunn Høyre og
                  Fremskrittspartiet har fremmet forslag om å vurdere en utvidelse av de frivillige
                  rettshjelpstiltakene. 

For øvrig vil jeg signalisere at Høyre vil støtte Venstres forslag nr. 8, 9 og 11.
               

 Den offentlige rettshjelpsordningen skal sikre at «ingen lider rettstap på grunn
                  av dårlige økonomiske evner eller mangelfulle opplysninger om sine rettigheter»,
                  som det heter i forarbeidene til loven som kom i 1980. Siden den gang har det vært
                  foretatt en rekke endringer i ordningen, en del innstramminger og enkelte
                  utvidelser. SV har lenge arbeidet for å utvide den offentlige rettshjelpsordningen
                  både når det gjelder saker som skal kvalifisere for å få rett til slik rettshjelp,
                  og for å legge om egenandelssystemet slik at flere kan bli omfattet av ordningen.
                  Hensikten med ordningen er å sikre at de som ikke har penger til å betale for
                  advokathjelp, skal få det helt eller delvis dekket av staten. Det hjelper ikke å
                  ha retten på sin side hvis ikke folk har økonomi til å få prøvd den ut. Det er et
                  viktig rettssikkerhetsprinsipp å få prøvd sine rettigheter. 

Regjeringen foreslår nå å legge om store deler av ordningen, slik at den kan nå
                  flere. Dette støtter vi fullt ut. Ett av forslagene er å øke inntektsgrensene fra
                  246 000 kr til 325 000 kr for enslige og fra 369 000 kr til 600 000 kr for par.
                  Det vil føre til at dobbelt så mange husholdninger – fra 600 000 til 1,2 millioner
                  – vil bli omfattet av ordningen. 

Når inntekten skal beregnes, bør det gis fradrag for enkelte faktiske utgifter,
                  slik at det er den enkeltes reelle betalingsevne som er utgangspunkt for hvor stor
                  egenandelen blir. I meldingen tar Regjeringen til orde for at det skal gjøres
                  fradrag for forsørgelse av barn og sykdomsutgifter. En enstemmig komité mener også
                  at det i det videre arbeidet med egenandelsystemet bør ses på om det er andre
                  fradrag som også kan være aktuelle, f.eks. for personer med stor gjeldsbyrde. 

Et annet viktig forslag i meldingen er at ingen advokat kan forlange mer enn den
                  offentlige salærsatsen som er på 870 kr pr. time innenfor flere nye saksområder
                  der advokater i dag kan ta flere tusen kr pr. time. Det gjelder bl.a.
                  forbrukersaker, gjeldssaker, klager i helse- og sosialsaker, og trygdesaker, visse
                  arbeidsrettslige saker og barnebortføring. Dette mener vi i SV er viktige
                  utvidelser av ordningen. 

Flere rettshjelpsundersøkelser viser at det er andre hindre enn de rent økonomiske
                  som gjør at folk ikke oppsøker advokat, som f.eks. manglende kunnskap om at de har
                  et juridisk problem, eller barrierer i forhold til å oppsøke et advokatkontor. 

Derfor er forslaget om en førstelinjetjeneste med landsdekkende offentlige
                  servicekontorer der alle kan få én times gratis hjelp av en advokat eller
                  rettshjelper, ett av de viktigste forslagene Regjeringen nå kommer med. Forslaget
                  har allerede vært i gang som et prøveprosjekt siden 2002 og ble evaluert av
                  Statskonsult i 2004 og av Justisdepartementet i 2006. Konklusjonene er at
                  prøveprosjektet har vært en suksess med gjennomgående gode tilbakemeldinger, både
                  fra dem som har fått rettshjelp, og fra advokater. 

Førstelinjetjenesten må være lett tilgjengelig. Det er også viktig å nå ut med
                  informasjon til personer som av ulike grunner har problemer med å oppsøke en slik
                  tjeneste, f.eks. ved asylmottak, fengsler, institusjoner og i rusmiljøer. 

SV mener at det er stort behov for alternative rettshjelpstiltak for å sikre
                  rettssikkerheten til utsatte og svakere stilte grupper, som bl.a. de studentdrevne
                  rettshjelpstiltakene Juss-Buss, JURK, Jussformidlingen, Jushjelpa i Midt-Norge og
                  Jusshjelpa i Nord-Norge. Likeledes Gatejuristen, som er et lavterskeltilbud som
                  gir gratis rettshjelp til personer som har – eller har hatt – rusproblemer. 

Stortingsmeldingen danner et godt grunnlag for det videre arbeidet med en
                  offentlig rettshjelpsordning. 

Eirin Faldet hadde her overtatt presidentplassen. 

 Presidenten vil gi Elisabeth Aspaker ordet utenom tur til å ta opp forslag. 

 Jeg beklager at jeg da jeg hadde ordet i sted, glemte å ta opp forslag nr. 7, fra
                  Høyre. 

 Nå er det gjort. Representanten Elisabeth Aspaker har tatt opp det forslaget hun
                  refererte til. 

 Først en kort refleksjon over opposisjon og posisjon. Jeg hadde en slik refleksjon
                  forleden om barnebortføringer. Jeg konstaterer at den sittende regjering er på det
                  samme nøkterne plan som jeg var i en tidligere fase av mitt liv. Man får ikke en
                  uendelighet av penger fra Finansdepartementet. Da må man lage en provenynøytral
                  ordning. Det man i praksis gjør, som jeg synes er svært fornuftig, er å lære av
                  den finske ordningen og modifisere den til norske forhold. Det er i praksis det
                  man gjør ved delvis å utvide dekningsområdet og utvide inntektsgrensene. Jeg synes
                  det er et praktisk grep. Jeg synes det er et fornuftig grep. Jeg synes det er bra
                  at det er det grepet som fremmes. Jeg synes også det er bra at det er en type
                  nøkternhet over framstillingen. Så er jeg enig med tidligere talere i at det er
                  viktig å se på rettshjelp som debattema med jevne mellomrom, rett og slett fordi
                  det stadig vil komme nye utfordringer. 

Venstre støtter den tanken om førstelinjetjeneste, som er fremmet. Vi skjønner
                  hvorfor den skal utredes videre. Vi har fremmet noen forslag om dette, og deler av
                  utredningen kan i hvert fall se på det vi har tatt opp. Jeg ser av ordlyden i vårt
                  forslag, nr. 10, at det kan oppfattes som om vi ikke vil ha en
                  førstelinjetjeneste. Med det forslaget mener vi rett og slett at man også skal se
                  på det å få en time hos advokat som førstelinjetjeneste. Hvis teksten skapte
                  forvirring, var ikke det hensikten. Derfor vil jeg gjerne presisere det nå. 

Så er det et tema som jeg i en tidligere fase av mitt liv fikk brutalt rett i
                  ansiktet, fordi man hadde samlet opp gammel moro over lang tid. Det gjelder
                  salærsatsen til forsvarsadvokater. Her ble det tatt et krafttak for ca. ti år
                  siden. Da hadde det ligget og godtgjort seg uten særlige reguleringer over lang
                  tid. Jeg ser av kommentarene fra en del av partiene at vi nærmer oss et punkt der
                  noe må justeres. Det fører også til at Venstre, istedenfor å hoppe til der
                  justeringen skal skje, vil stemme for Høyres forslag, som går på at man er nødt
                  til å se på dette. Det vil bli galt hvis det over lengre tid blir et misforhold
                  mellom den salærsatsen som blir utbetalt, og den som egentlig bør være riktig. Men
                  det skal alltid være en grunn til å gjennomgå dette på en nøktern og skikkelig
                  måte. 

Venstre vil også stemme for de tre forslagene som Høyre og Fremskrittspartiet har
                  felles. Det kan være nyttig å se på rettshjelpsordningen i forhold til Den
                  europeiske menneskerettighetskonvensjon, ikke fordi vi tror at den sittende
                  regjering har til hensikt ikke å følge den, men det kan rett og slett være nyttig
                  å se på den, slik at man i hvert fall har testet det. 

Det å styrke de frivillige rettshjelpstiltakene er rett og slett en klok måte å ha
                  lavterskelkontakt på, med stadig nye sider ved samfunnsutviklingen. Vi vet at de
                  frivillige rettshjelpstiltakene har vært pionerer over lang tid. Det å ha denne
                  sensitiviteten er rett og slett å ta vare på de gode lytterpostene. Et forslag om
                  det vil få vår støtte. Det samme gjelder det som jeg antar at alle er enige om,
                  men som jeg synes det kan være greit å understreke: Når man er innsatt og ikke
                  fradømt noen rettigheter, har man selvfølgelig de borgerlige rettighetene man skal
                  ha, men det kan hende at selve den praktiske situasjonen ikke er der. Egentlig
                  oppfatter jeg det å gi de innsatte disse rettighetene som å være på god linje med
                  den kriminalomsorgstenkningen som lå i Regjeringens melding på det området, og som
                  vi har behandlet tidligere. 

Så noen betraktninger til slutt: Jeg tror at når man ser på førstelinjetjenesten,
                  enten den blir organisert på den ene eller andre måten, må man også i den
                  tjenesten kunne ta opp spørsmål som berører det offentlige. Det offentlige er jo
                  stort i forhold til menneskers liv i Norge. Da må tjenesten være organisert slik
                  at man ikke kommer i habilitetsproblemer overfor det offentlige, altså hvordan det
                  offentlige her, som kan være – holdt jeg på å si – ulike deler av «trøste og
                  bære»-bransjen, for å forkorte det veldig enkelt og ikke bruke så mange ord på
                  det, slår inn i menneskers liv, og på hvilken måte man skal sikre seg at man også
                  på disse områdene får et fornuftig rettsråd. Jeg oppfatter at Regjeringen er åpen
                  for nettopp å ta hensyn til dette. 

Jeg er også glad for at det i denne meldingen snakkes mye mer nøkternt om
                  fattigdom enn det representanten Kristin Halvorsen, nåværende finansminister,
                  gjorde da hun satte en pekefinger rett opp i ansiktet på Kjell Magne Bondevik
                  foran forrige stortingsvalg og slo fast at bare ved en viljeserklæring ble man
                  kvitt fattigdommen i Norge. Jeg tror de aller fleste som sitter i denne salen, har
                  et langt mer nøkternt og realistisk forhold til dette, og at det forhåpentligvis
                  er slutt på den type pekefinger. Men at dette skjedde, tilhører ikke for meg av de
                  mest høyverdige øyeblikk i norsk politikk – at man trodde at man rett og slett
                  kunne avskaffe noe som var komplisert, ved bare å løfte en pekefinger og si at det
                  handlet om en enkel vilje. Jeg tror veldig mange norske politikere er opptatt av
                  dette. Jeg synes det er et godt uttrykk for at vi har en bra felleslinje i norsk
                  politikk at vi skal bekjempe fattigdom. Så vet vi at det er komplisert og
                  sammensatt. At det i komitéinnstillingen reflekteres over hvordan man også skal
                  bruke rettshjelpen i en slik sammenheng, er bra. 

La meg helt avslutningsvis vise f.eks. til det utmerkete arbeidet som Kirkens
                  Bymisjons gatejurist utfører, som rett og slett er en medvandrer på
                  sosialkontorene. Man får ingen andre rettigheter enn dem man skal ha, men man får
                  dem. Det er et godt uttrykk for en hverdagsjuss som jeg oppfatter at veldig mange
                  av oss har felles. 

Venstre støtter da forslagene nr. 1–3 og forslag nr. 7, og tar opp de forslag som
                  er omdelt på plassene i salen. 

 Representanten Odd Einar Dørum har gitt en stemmeforklaring og tatt opp de
                  forslagene han refererte til. 

 Jeg er veldig glad for at komiteen og Stortinget stort sett samlet går for de
                  hovedlinjer som trekkes opp. Det er veldig viktig, for det ligger et betydelig
                  arbeid foran oss hvis vi skal komme i mål både lovgivningsmessig og
                  budsjettmessig. 

Når det gjelder rettshjelp i Norge, har debatten rundt det i veldig stor grad vært
                  konsentrert rundt hvor mye vi bevilger. Jeg er ikke enig med dem som måtte hevde
                  at de grep som her tas, tas fordi man står overfor et gjenstridig
                  finansdepartement. Jeg mener at Regjeringa faktisk har levert betydelig når det
                  gjelder rettshjelp, både ved å heve inntektsgrensene og ved å støtte
                  lavterskeltiltak, bl.a. 

Men noen ganger må vi kunne stille oss spørsmålet i politikken, særlig i
                  stortingsmeldinger, om hvordan man anvender pengene, uansett hvor mye penger man
                  får bevilget. Her vet vi at vi får bevilget store beløp – rundt 600 mill. kr. Tar
                  vi med straffsakskostnadene, bikker vi milliarden. Det bør til enhver tid være en
                  plikt, enten man sitter i Stortinget eller i Regjeringa, å diskutere hvordan vi
                  forvalter disse pengene – uansett hvor mye man måtte få rundt neste sving. Denne
                  meldinga er et forsøk på det, og jeg oppfatter det sånn at også de politiske
                  partiene i Stortinget samlet sett er villige til å gå inn i den diskusjonen og se
                  på: Kan vi få en bedre anvendelse av pengene? 

Det er tre elementer i dette som har vært førende for Regjeringa da vi har laget
                  denne meldinga, og som vi i veldig stor grad har vært enige om hele veien. 

Det første er det å bekjempe fattigdom. Det er ikke gjort i en håndvending. Men
                  når man nå foreslår å utvide anvendelsesområdet, når vi etablerer en
                  førstelinjetjeneste, som vi mener kan ta unna mange saker, og hvor man virkelig
                  kan få løst saken tidlig, ja, når vi ønsker fortsatt å styrke tiltak som
                  Gatejuristen, Juss-Buss, JURK og alle de som driver ute med lavterskeltilbud, når
                  vi sier i denne meldinga at det er et mål at man skal heve inntektsgrensene
                  betydelig, dog med å føre opp tilsvarende med egenandeler i mange situasjoner, har
                  det også et veldig stort fordelingspolitisk perspektiv over seg. Jeg bare minner
                  om at når det er to i en sak, i f.eks. en barnefordelingssak, og den ene havner
                  like utenfor inntektsgrensa og ikke får fri sakførsel og kommer i den berømte
                  rettshjelpsklemma, har det vært maktpåliggende for Regjeringa når man har laget en
                  ny modell, at man skal forhindre det i større grad, slik at begge parter henger
                  med i hele løpet og ikke blir brutalt satt til side fordi man ikke har råd til å
                  føre prosess, på grunn av prosesskostnader. Så fattigdomsbekjempelsen og det
                  fordelingspolitiske aspektet står sentralt innenfor denne modellen. 

Det andre som vi har pekt på, er at vi må gjøre terskelen lavere for å søke
                  juridisk bistand. Det har veldig mye å gjøre med kroner og øre, men det har også
                  antakelig noe å gjøre med folks oppfatning av det å søke juridisk bistand, det å
                  gå til advokat. Så det å kunne få førstelinjetjenesten organisert innunder
                  offentlige servicekontor mener vi er et veldig viktig tiltak for å senke terskelen
                  for å søke bistand. Ved at man faktisk ved en slik modell bidrar til at ikke 600
                  000 husstander i Norge, men 1,2 millioner husstander kommer innunder den
                  offentlige rettshjelpssatsen på 870 kr og ikke en hvilken som helst annen pris,
                  selv med høy egenandel, har man i hvert fall forutsigbarhet når det gjelder prisen
                  på timen. Det er et viktig tiltak for å senke terskelen for det å kunne søke hjelp
                  at man vet hva slags timepris man skal betale. 

Det tredje momentet for oss, ved siden av fattigdomsbekjempelse, det å skape en
                  lavere terskel, har vært at vi ønsker å bidra til å redusere prosesskostnadene for
                  folk, ved at vi ikke lager et system som i mye større grad er prosessdrivende,
                  hvor man får en carte blanche til fri sakførsel, f.eks., og hvor det ikke spiller
                  noen rolle for dem som eier saken, hvor omfangsrik saken blir. Derfor mener jeg at
                  det å kunne tenke prosessreduserende tiltak er helt avgjørende i forhold til
                  dette. Egenandelene vil jo bidra til det, ved at man faktisk får større ansvar for
                  sakens omkostninger hvis den bli voluminøs og stor. Førstelinjetjenesten er et
                  godt eksempel på prosessreduserende tiltak, slik at man får løst saken raskt.
                  Heldigvis er det mange som i de førstelinjetjenestene vi allerede har hatt oppe å
                  gå, har opplevd at saken blir løst raskt innenfor den timen som er avsatt, noe som
                  har bidratt til at man har spart utrolig mye prosesskostnader. 

 Det blir replikkordskifte. 

 Fremskrittspartiet synes at egenandeler på fri rettshjelp er ulogisk. Statsråden
                  snakket flere ganger i sitt innlegg nå om bekjempelse av fattigdom. Vi har jo
                  registrert at Regjeringen er skeptisk til at en belegger fattigdom med
                  egenandeler. Likevel har det vist seg at Regjeringen ikke har tenkt å gjøre noe
                  med dette nå, når de ikke har støttet vårt forslag om å vurdere en modell for
                  rettshjelp uten innkreving av egenandel. Jeg vil likevel tillate meg å stille
                  spørsmål til statsråden om han likevel i framtiden vil vurdere en slik modell.
               

 Jeg syns Fremskrittspartiet argumenterer merkelig i denne saken. For det første
                  peker man på at man ønsker en finsk modell. Det sentrale i den finske modellen er
                  etter min oppfatning at man nettopp har ganske høye egenandeler, så vidt jeg
                  erfarer, opp mot 70 pst. Så nå må Fremskrittspartiet bestemme seg: Enten ønsker
                  man en finsk modell, eller så ønsker man det ikke. 

Jeg må være helt ærlig, jeg ønsker meg en modell der langt flere skal få fri
                  rettshjelp i Norge og heller betale høy egenandel, for da får de lav timesats. Det
                  er jo hele tanken. Dette handler om å gi en mulighet også for folk som er utenfor
                  dagens inntektsgrenser, til å komme innenfor, sjøl med høy egenandel. Så må vi
                  sørge for at bunnen blir hevet, slik at de som ikke opplever å få egenandeler,
                  faktisk blir flere og flere. Regjeringa har en ambisjon om at det skal skje, og at
                  modellen skal være slik at de som er fattigst, de som har minst inntekt, faktisk
                  også skal slippe å betale egenandel. 

 Ett av de sentrale punktene i Soria Moria-erklæringen var at man skulle avskaffe
                  fattigdom i denne fireårsperioden. Sånn har det jo ikke gått, og nå handler det
                  vel snarere om å redusere fattigdommen. 

Uansett, rettshjelpsmeldingen er et viktig tiltak for å sikre folks
                  rettssikkerhet, uavhengig av økonomisk stilling. 

Som jeg nevnte i innlegget mitt, har det vært en gjenganger hos høringsinstansene
                  at man mener at meldingen ikke treffer godt nok, og man peker på ulike grupper i
                  samfunnet som man mener faktisk ikke vil komme til å få den hjelpen via
                  rettshjelpsordningen i framtiden som man hadde forventet. Så spørsmålet mitt til
                  statsråden er hva slags kommentar han har til det – at man skal legge fram en
                  melding som skal være for dem som trenger det mest, og så er altså
                  tilbakemeldingen fra den store overvekten av høringsinstanser at meldingen ikke
                  treffer. 

 Nå kan det godt være at representanten Aspaker ser det negative bedre enn jeg
                  gjør, for vi har hatt masse diskusjoner med Advokatforeningen og andre
                  organisasjoner både før og etter at meldinga er blitt lagt fram, og det er ikke
                  gjennomgående i beskrivelsen av meldinga at den treffer dårlig. Men at det er
                  diskusjon om hvor grensene skal gå i forhold til inntektsfastsettelse, og hva
                  slags områder rettshjelpen skal utvides på, hilser jeg hjertelig velkommen. Det er
                  jo derfor vi har en debatt rundt dette, og jeg må jo si at de utvidelser som nå
                  ønskes foretatt, og som det pekes på i meldinga, ikke er så rent små. Det er
                  spørsmål om gjeldssaker, helse- og sosialsaker, arbeidsforhold, barnebortføring,
                  spørsmål om forbrukersaker som har gått til Forbrukertvistutvalget, og som er
                  særdeles viktige, og også noen diskrimineringssaker. Jeg opplever at dette er
                  viktige områder. 

Når det gjelder bl.a. fanger, er jeg helt enig. De som sliter med å få sin rett,
                  må få bedre hjelp. Der er jo nettopp førstelinjetjenesten pekt på å være et veldig
                  viktig instrument, ved at man oppsøker i fengslet. 

 Et førstelinjetiltak som ikke er lik førstelinjetjenesten slik den er definert i
                  meldingen, er Kirkens Bymisjons gatejurist. Gatejuristen gir rett og slett
                  rettigheter til de som er mest utslått i samfunnet, bl.a. på sosialkontorer. Man
                  skulle jo tro at de rettighetene skulle man ha, men ut fra min livserfaring er det
                  dessverre ikke alltid slik. Forvaltningen opererer ikke alltid etter de idealer
                  som normene bak den skulle tilsi. Kirkens Bymisjons gatejurist er da som en type
                  medvandrer med på å sørge for at du ikke får noen forfordeling i loven, men du får
                  det du skal ha. 

Hvordan ser statsråden for seg at nettopp denne type innsats, som i hvert fall er
                  et treffsikkert fattigdomstiltak for mange av dem som sliter med livet, kan
                  styrkes i tiden som kommer? 

 Jeg har egentlig bare ett svar når det gjelder Gatejuristen. Det er tiltak som må
                  styrkes, og som må komme som et supplement til alle mulige andre ordninger. Det
                  var bakgrunnen for at Regjeringa valgte å gå inn i gatejuristkonseptet, i den
                  forstand at vi valgte å bevilge penger til det, først i Oslo, med et betydelig
                  beløp – sjøl om vi opprettholdt virksomheten ved rettshjelpskontoret i Oslo, sjøl
                  om vi utvidet inntektsgrensene, var det viktig å få plass Gatejuristen. Det er
                  helt riktig som representanten Dørum sier, at dette når en helt spesiell gruppe
                  mennesker som ikke ville bli nådd av mange av de ordinære tiltakene. Det var også
                  bakgrunnen for at Regjeringa valgte å gi enda mer penger til Gatejuristen for å
                  etablere seg andre steder i landet, bl.a. i Tromsø. Jeg mener at hvis man virkelig
                  skal nå de som i hvert fall er fattigst på penger, for å si det slik – jeg er ikke
                  sikker på om de er fattige på mange andre ting – vil Gatejuristen være en
                  nøkkelspiller i forhold til framtidig rettshjelp i Norge. 

 Replikkordskiftet er over. 

De talere som heretter får ordet, har en taletid på inntil 3 minutter. 

 Jeg er særs glad for at Regjeringen nå kommer med denne meldingen. Den legger opp
                  til at 1,2 millioner husstander vil falle inn under den nye ordningen. Det er en
                  kraftig utvidelse. Det er bra. Førstelinjetjenesten tror jeg også er et viktig
                  poeng i meldingen. Den gjør ordningen mer tilgjengelig for folk. Den kan også være
                  konfliktdempende, og man kan spare økonomisk ved at man får avklart ting
                  tidligere. 

Jeg er også svært glad for at man viderefører prinsippet om at
                  rettshjelpsordningen skal være en sosial støtteordning, og at den er en subsidiær
                  ordning. Det siste er veldig viktig, mener jeg, for at rettshjelpsordningen ikke
                  skal bli en hvilepute i forhold til forvaltningens opplysnings- og
                  rettledningsplikt. Som mange stortingsrepresentanter sikkert har erfart, er det en
                  del mennesker som opplever at den offentlige forvaltningen ikke ivaretar
                  opplysnings- og rettledningsplikten godt nok. Så det er viktig at den ordningen vi
                  nå innfører for rettshjelp, ikke blir en sovepute i forhold til den plikten
                  forvaltningen har når det gjelder dette. 

Men grunnen til at jeg tok ordet, er at jeg nok en gang sliter litt med å skjønne
                  hva Fremskrittspartiet egentlig mener. De skriver flere steder i merknads form en
                  slags hyllest til den finske modellen, og samtidig har man et forslag, nr. 4, hvor
                  man foreslår mer av den finske ordningen. Men så, i forslag nr. 6, ber man
                  Regjeringen om ikke å ha noen egenandeler i rettshjelpsordningen. Så vidt jeg har
                  skjønt, er den finske ordningen lagt opp slik at man har et gradert
                  egenandelssystem, slik som Regjeringen her også legger opp til. Så spørsmålet er
                  om Fremskrittspartiet kan forklare meg hva de egentlig mener: Er de for den finske
                  ordningen med egenandeler, eller er de mot den finske ordningen med egenandeler?
               

 Flere har ikke bedt om ordet til sak nr. 2. 

(Votering, se side 3688) 





                    

 Under debatten er det satt fram elleve forslag. Det er 

forslagene nr. 1–3, fra Solveig Horne på vegne av Fremskrittspartiet og
                        Høyre 

forslagene nr. 4–6, fra Solveig Horne på vegne av Fremskrittspartiet 

forslag nr. 7, fra Elisabeth Aspaker på vegne av Høyre 

forslagene nr. 8–11, fra Odd Einar Dørum på vegne av Venstre 

Forslagene nr. 1–7 er inntatt på sidene 10 og 11 i innstillingen, mens de øvrige
                  forslag er omdelt i salen. 

Det voteres over forslag nr. 10, fra Venstre. Forslaget lyder: 

«Stortinget ber Regjeringen utrede muligheten for å tilby en times gratis
                  rådgivning hos valgfri advokat, fremfor etablering av en førstelinjetjeneste.»
               

Kristelig Folkeparti har varslet at de støtter forslaget. 

Votering:

Forslaget fra Venstre ble med 88 mot 13 stemmer ikke bifalt.

(Voteringsutskrift kl. 15.03.21)

 Det voteres over forslagene nr. 8, 9 og 11, fra Venstre. 

Forslag nr. 8 lyder: 

«Stortinget ber Regjeringen komme tilbake til Stortinget med en nærmere
                        utredning av hvordan førstelinjetjenesten skal organiseres.» 

Forslag nr. 9 lyder: 

«Stortinget ber Regjeringen sørge for at etableringen av en
                        førstelinjetjeneste ikke bidrar til konkurransevridning ved at advokater som
                        tilknyttes rettshjelpskontorene får anledning til å overføre saker til egen
                        privatpraksis.» 

Forslag nr. 11 lyder: 

«Stortinget ber Regjeringen sørge for at eventuelle rettshjelpskontorer
                        opererer uavhengig av statlig eller kommunal forvaltning, for å unngå
                        lojalitetskonflikter i forbindelse med vurdering av krav eller innsigelser
                        mot det offentlige.» 

Fremskrittspartiet, Høyre og Kristelig Folkeparti har varslet at de vil støtte
                     forslagene. 

Votering:

Forslagene fra Venstre ble med 54 mot 47 stemmer ikke bifalt.

(Voteringsutskrift kl. 15.03.45)

 Det voteres over forslag nr. 7, fra Høyre. Forslaget lyder: 

«Stortinget ber Regjeringen utrede og fremme forslag om en heving av
                        salærsatsen for fri rettshjelp som sikrer tilfredsstillende kvalitet på
                        rettshjelpstjenester.» 

Kristelig Folkeparti og Venstre har varslet at de vil støtte forslaget. 

Votering:

Forslaget fra Høyre ble med 77 mot 26 stemmer ikke bifalt.

(Voteringsutskrift kl. 15.04.06)

 Det voteres over forslagene nr. 4–6, fra Fremskrittspartiet. 

Forslag nr. 4 lyder: 

«Stortinget ber Regjeringen på nytt vurdere innføring av den finske modellen
                        for rettshjelp.» 

Forslag nr. 5 lyder: 

«Stortinget ber Regjeringen utrede og fremme forslag om en heving av
                        salærsatsen for fri rettshjelp til 1 000 kroner per time.» 

Forslag nr. 6 lyder: 

«Stortinget ber Regjeringen vurdere en modell for rettshjelp uten innkreving
                        av egenandel.» 

Votering:

Forslagene fra Fremskrittspartiet ble med 80 mot 22 stemmer ikke
                  bifalt.

(Voteringsutskrift kl. 15.04.22)

  Det voteres over forslagene nr. 1–3, fra Fremskrittspartiet og Høyre. 

Forslag nr. 1 lyder: 

«Stortinget ber Regjeringen om å gjennomføre en utredning av forholdet
                        mellom Norges internasjonale forpliktelser og de skisserte endringene i
                        tilbudet om fri rettshjelp.» 

Forslag nr. 2 lyder: 

«Stortinget ber Regjeringen vurdere en utvidelse av de frivillige
                        rettshjelpstiltakene.» 

Forslag nr. 3 lyder: 

«Stortinget ber Regjeringen sørge for at alle innsatte i norske fengsler
                        fullt ut får ivaretatt sine rettigheter så lenge den innsatte ikke er
                        fradømt disse.» 

Kristelig Folkeparti og Venstre har varslet at de vil støtte forslagene. 

Votering:

Forslagene fra Fremskrittspartiet og Høyre ble med 55 mot 48 stemmer ikke
                  bifalt.

(Voteringsutskrift kl. 15.04.45)

Komiteen hadde innstilt: 

St.meld. nr. 26 (2008–2009) – om offentleg rettshjelp. Rett hjelp – vert å leggje
                  ved protokollen. 

Votering:

Komiteens innstilling ble enstemmig vedtatt.


                    
                    

 Etter ønske fra justiskomiteen vil presidenten foreslå at taletiden blir begrenset
                  til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til tre replikker med
                  svar etter innlegg fra medlemmer av Regjeringen innenfor den fordelte taletid. 

Videre vil presidenten foreslå at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordførar for saka): Dokument nr. 8:85 omhandlar innføring av obligatorisk
                  dødsstadsundersøking ved plutseleg spedbarnsdød. 

Sjølv om komiteen er delt i konklusjonen om obligatorisk dødsstadsundersøking, er
                  eg heilt trygg på at det er ein samla komité og eit samla storting som er opptekne
                  av barns rettstryggleik. Det er òg ein samla komité og eit tverrpolitisk storting
                  som i forskjellige samanhengar har rosa Regjeringa for å ha sett søkjelys på vald
                  i nære relasjonar. Dødsstadsundersøking er ein del av dette. 

Så er vi usamde om kva verkemiddel vi kan nytta i forhold til både Grunnlova § 102
                  og Den europeiske menneskerettskonvensjonen artikkel 8. 

Det var ein samla komité som i utgangspunktet ønskte obligatorisk
                  dødsstadsundersøking – dette for å ta vare på rettstryggleiken til borna og også
                  fordi forsking kunne føra til at vi reddar fleire små, uskuldige liv. Når ein har
                  mista eit barn, er ein i ein svært sårbar situasjon, og for Arbeidarpartiet har
                  det vore ønskjeleg med obligatorisk undersøking, også fordi alle då vert likt
                  behandla og ingen vil føla seg spesielt mistenkt. 

Vald i nære relasjonar var eitt av hovudtema som arbeidarpartifraksjonen saman med
                  den politiske leiinga i Justisdepartementet tok tak i heilt i starten av denne
                  stortingsperioden. Spørsmålet om innføring av obligatorisk dødsstadsundersøking
                  ved plutseleg spedbarnsdød har vore eitt av punkta som har vore grundig diskutert
                  i denne samanheng. 

Det å mista eit barn er noko av det aller verste vi som foreldre kan koma ut for,
                  og eg må innrømma at det er vanskeleg å førestella seg at nære omsorgspersonar
                  faktisk tek livet av eigne born. Likevel veit vi at dette skjer, og langt oftare
                  enn det vi likar å tru. 

Det er svært viktig kven som undersøkjer dødsstaden for at ein skal kunna avdekkja
                  eventuelle kriminelle handlingar. Det beste er utvilsamt eit team beståande av ein
                  person med etterforskingskompetanse og ein som skal obdusera, frå Rettsmedisinsk
                  institutt. Med to slike landsdekkjande team som skal undersøkja dødsstaden innan
                  48 timar, vil ein få god kompetanse og likehandsaming og personar som veit kva dei
                  skal sjå etter. Eg vil understreka at kvar obduksjonen finn stad, også er heilt
                  avgjerande for avdekking av eventuelle kriminelle handlingar, og all obduksjon av
                  born i alderen 0–3 år skal gå føre seg på Rettsmedisinsk institutt. 

Eg vil understreka at ved mistanke om unaturleg dødsfall skil ein ikkje mellom om
                  det er born eller vaksne. Det er, og skal vera, same rettstryggleik uansett alder.
                  Men myndigheitsutøving frå politiet si side må ha heimelsgrunnlag. 

Minst like viktig er det førebyggjande, å kunna avdekkja forhold før det kjem så
                  langt som til drap. Ein treng ikkje lenger 50 pst. sannsynlegheit for å gå inn;
                  liten mistanke er nok. 

Helse- og omsorgsdepartementet har endra forskriftene slik at det no er
                  meldeplikt. Meldeplikta går framfor teieplikta, og brot på meldeplikta kan føra
                  til at ein mister autorisasjon. Barne- og likestillingsdepartementet har endra
                  barnevernslova slik at ein har plikt til å melda tilbake til varslar. Skule og
                  barnehage skal ha detaljert tilbakemelding. Enkeltpersonar skal ha tilbakemelding
                  med omsyn til om dette vert følgt opp eller ikkje. Målet er å gå frå redd for å ta
                  feil til glad for å ta feil. 

Justisdepartementet konkluderer med at eit slikt samansett team, ei så grundig
                  undersøking som eg har beskrive her, og ei obligatorisk dødsstadsundersøking vil
                  strida imot § 102 i Grunnlova, som lyder: 

«Hus-Inkvisitioner maa ikke finde Sted, uden i kriminelle Tilfælde.» 

Så er det dei som vil endra undersøkingsteamet, og dei som vil endra Grunnlova.
                  Til det siste: Ei grunnlovsendring er ein lang prosess, og vi vil mista mykje
                  dyrebar tid. 

Når det gjeld Den europeiske menneskerettskonvensjonens artikkel 8, vert det vist
                  til at andre land har obligatorisk dødsstadsundersøking. Til det har eg to
                  spørsmål: Kva andre land? Korleis er innhaldet i denne undersøkinga? Det er jo
                  nettopp fordi vi vil ha ei så omfattande undersøking som gjev best mogleg
                  rettsvern og best mogleg utgangspunkt for å avdekkja eventuelle kriminelle
                  handlingar, at konflikten med Grunnlova og EMK artikkel 8 oppstår. For eksempel:
                  Sjølv om born døyr på sjukehuset, vert det grundig undersøking av heimen. 

I valet mellom å ha eit team samansett av ein med etterforskingskompetanse og ein
                  som skal obdusera, frå Rettsmedisinsk institutt, men å ha dette frivillig, og å
                  endra samansetjinga og innhaldet i undersøkinga, men då få det obligatorisk, er eg
                  trygg på at den beste rettstryggleiken gjev vi born ved å velja omfattande, men
                  frivillig undersøking. Det er ei slik grundig undersøking og samansetjing av
                  teamet som har størst moglegheit til å avdekkja eventuelle kriminelle handlingar,
                  og som dermed gjev størst rettstryggleik for born. 

På vegner av regjeringspartia ber eg om at ein gjer om framlegget til vedtak frå
                  at det skal leggjast ved protokollen, til eit oversendingsframlegg. 

 Det er en veldig viktig sak forslagsstillerne her har tatt opp, og
                  Fremskrittspartiet stiller seg helt og fullt bak både merknadene og forslaget. 

Dette er et veldig ømtålig tema. Vold i nære relasjoner har blitt diskutert veldig
                  mange ganger i denne sal, og komiteen har stått sammen om det. Det er derfor
                  beklagelig at vi ikke står sammen også i denne viktige saken. 

Det er mørketall som nok ikke har kommet fram, og det er veldig viktig å få satt
                  fokus på dette. Å styrke barns rettssikkerhet i Norge kan vi aldri gjøre ofte nok. 

Slike dødsstedsundersøkelser er allerede innført i andre europeiske land, og det
                  er beklagelig at Regjeringen ikke følger opp dette, men skjuler seg bak
                  Grunnloven. Men nå blir det vel et oversendelsesforslag, og det er i hvert fall et
                  lite skritt på veien. 

Jeg har lyst til å sette fokus på en liten sak til i tilknytning til dette, og det
                  gjelder oppnevnelse av bistandsadvokat for barn som har omkommet. Det er et
                  forslag som ble tatt opp i saken om offer og pårørende, som vi hadde for et års
                  tid tilbake, og det blir også tatt opp nå. Det er et viktig grep for å sikre disse
                  barnas rettssikkerhet, og jeg hadde håpet at Regjeringen kunne fulgt opp og
                  støttet det forslaget. 

 Sakens ordfører har redegjort for regjeringspartienes holding. For Høyre er det
                  helt uforståelig at en regjering som skryter åpenlyst av å ha vold i nære
                  relasjoner som et satsingsområde, ikke ser betydningen av tiltak som dette for å
                  styrke rettsvernet for de aller minste blant oss – små barn som ikke har noen
                  andre til å forsvare seg når det er deres foreldre og viktigste omsorgspersoner
                  som begår overgrep mot dem. 

Høyres utgangspunkt er at det må være samfunnets plikt å sette inn tiltak, slik at
                  de minstes rettssikkerhet ikke ofres på bekostning av voksnes rettigheter. 

Det er vanskelig å forstå og akseptere at den norske grunnloven skal kunne stå i
                  veien for tiltak som kan avdekke alvorlig kriminalitet og drap på små forsvarsløse
                  barn. Norge har påtatt seg tunge forpliktelser både i forhold til FNs
                  barnekonvensjon og menneskerettigheter generelt for å gi barn en trygg og
                  beskyttet oppvekst. Dette taler etter Høyres mening klart for at Norge følger
                  etter andre land og innfører obligatorisk dødsstedsundersøkelse ved små barns
                  plutselige og uventede død. 

Det er i denne sammenheng et paradoks at lovendringen som gir politiet adgang til
                  å gå inn i folks hjem for å kontrollere at våpen oppbevares forsvarlig, ikke anses
                  som grunnlovsstridig. Men å undersøke stedet der et lite barn har dødd, for å få
                  brakt klarhet i årsaksforhold, hevdes å kunne være grunnlovsstridig. Høyre har
                  merket seg Lovavdelingens uttalelse om at man er tilbøyelig til å anta at en
                  obligatorisk dødsstedsundersøkelse vil være grunnlovsstridig. Om ikke dette er en
                  juridisk innpakning for noe annet, må Lovavdelingen kunne tolkes slik at det er
                  mulig å ende opp også med en annen konklusjon enn det Regjeringen har gjort så
                  langt. 

Fra statistikk bl.a. i Barnedødsårsaksprosjektet vet vi at det i Norge hvert år
                  forekommer drap på små barn begått av nærmeste familie. Det er samfunnets plikt å
                  sørge for at også disse drapene blir oppklart, og at den eller de som står bak,
                  blir avslørt og stilt til ansvar for sine ugjerninger. Undersøkelse av dødssted
                  kan med bakgrunn i dette gis en rent politimessig begrunnelse, og vil da også
                  kunne ha en viktig forebyggende effekt. 

Det er ganske bemerkelsesverdig at Regjeringen i revidert nasjonalbudsjett legger
                  opp til en frivillig undersøkelse, når Barnedødsårsaksprosjektet i sin rapport fra
                  2004 er nokså entydig i sin tilråding om at bare obligatorisk undersøkelse kan gi
                  små barn god nok beskyttelse. De fleste foreldrene mente det var et gode å kunne
                  bli sjekket ut av saken og få slått fast at det ikke forelå noe kriminelt forhold.
                  Denne avklaringen var viktig for å kunne legge tragedien bak seg. Foreldre
                  beskriver det som en lettelse å få «utelukket et straffbart forhold», på samme
                  rutinemessige måte som man ville gjort om den døde var en voksen person. Det kan
                  hindre rykter og sladder som legger stein til byrden. 

Det er grunn til å dvele ved følgende problemstilling: Om det er i pakt med
                  Grunnloven med rutinemessige undersøkelser når voksne dør, for å utelukke
                  kriminelle forhold, hvordan kan det da være i strid med Grunnloven å gå like
                  rutinemessig til verks når små barn dør? 

Det har i denne perioden vært jobbet tverrpolitisk for å styrke barns
                  rettssikkerhet. På denne bakgrunn er det et stort tilbakeslag og en logisk brist
                  når Regjeringen nå etablerer en frivillig ordning om dødsstedsundersøkelse. 

Selv om Regjeringen i denne saken har kommet skjevt ut av hoppet, burde den ha
                  lært fra hoppbakken at det likevel er fullt mulig å hente seg inn og sette gode
                  nedslag. Det har Regjeringen og justisministeren ikke engang gjort et forsøk på i
                  den foreliggende saken, og det til tross for overtydelige anbefalinger fra
                  Barnedødsårsaksprosjektet. Jeg vil også minne om og trekke fram den betydelige
                  innsats som Stine Sofies Stiftelse har gjort når de har jobbet med denne type
                  problemstillinger. 

Regjeringens opplegg kan best sammenlignes med foreldremøte på skolen. De
                  foreldrene læreren aller helst skulle fått i tale, kommer ikke. Det er god grunn
                  til å frykte at et obligatorisk tilbud om frivillig dødsstedsundersøkelse vil lide
                  samme skjebne. Man skal vel ikke være stor spåmann for å skjønne at foreldre eller
                  andre nærstående som faktisk har noe å skjule, neppe vil ta imot det frivillige
                  tilbudet, og vil gjøre det som står i deres makt for å unngå en
                  dødsstedsundersøkelse. 

Norsk politi har internasjonalt utmerket seg med sin kompetanse og dyktighet i
                  kampen for å avdekke vold og overgrep mot barn. Kanskje skulle vi nå feie litt for
                  egen dør? 

Senere denne uken skal justisministeren være vert for et europeisk
                  justisministermøte der vold i nære relasjoner er opplyst å bli hovedtema, der det
                  skal framlegges en rapport om aktuelle problemstillinger og tiltak her i landet.
                  Det må være lov å påpeke at Regjeringens håndtering av denne saken da kommer i et
                  noe merkelig lys, for på dette området går Norge åpenbart ikke i front. 

 Skal representanten Aspaker ta opp noen forslag? 

 Det kan jeg gjerne gjøre, men det trodde jeg faktisk Solveig Horne, som var før
                  meg, hadde gjort. Vi har to fellesforslag. 

 Representanten Elisabeth Aspaker har tatt opp de forslagene hun refererte til.
               

 Jeg vil først få si at det er veldig bra med et så stort engasjement i alle
                  partiene når det gjelder denne saken. 

Det at det skjer plutselig dødsfall blant sped- og småbarn, er jo i seg selv en
                  stor tragedie også for dem som blir igjen, og spørsmålet om årsaken vil stå
                  sentralt. Vi har jo også sett når det gjelder plutselig, uventet spedbarnsdød og
                  forskning i Norge, at man har ligget langt framme på verdensbasis, og at tallene
                  knyttet til plutselig, uventet spedbarnsdød, har gått betydelig tilbake, ikke
                  minst på grunn av rådgivning når det gjelder leie for spedbarnet, etter at
                  forskning har vist at ryggleie er gunstigere enn mageleie. Så i kjølvannet av at
                  man skal etablere et tilbud – at Regjeringen faktisk etablerer noe som ikke har
                  eksistert tidligere – har man fått opp en debatt som også har resultert i det
                  forslaget som ligger her i dag. 

Jeg synes at det viktigste å understreke her, er at man faktisk innfører en
                  ordning som ikke har vært før, og som dermed forbedrer tilstanden både rent
                  rettslig og medisinsk i forhold til det som har vært før. Jeg synes nok at med
                  utgangspunktet i den kritikken som opposisjonen kommer med, drukner det i denne
                  debatten. Det er jo ikke slik at tidligere regjeringer har tatt et initiativ for å
                  få dette på plass – mens Knut Storberget og den sittende regjering gjør det.
                  Regjeringspartiene har i debatt med departementet vektlagt at det må være et mål
                  at flest mulig av de tilfellene der det skjer dødsfall, blir undersøkt, nettopp
                  med tanke på å sikre at man kartlegger hvorvidt det foreligger noe kriminelt. 

Man kan se dette ut fra to ulike spor. Det ene er det rent rettsmedisinske sporet,
                  nemlig at her kan det ha skjedd noe kriminelt – det er viktig å komme til bunns i
                  det kriminelle som har skjedd, og dermed få undersøkt alle tilfellene såfremt det
                  er mulig. Det er det ene sporet. Det andre sporet er at det også har en betydelig
                  medisinsk side, noe man ikke minst har sett når det gjelder forskning på
                  plutselig, uventet spedbarnsdød. 

Når et team – som vil bestå av rettsmedisinere, sannsynligvis også med
                  barnemedisinsk kompetanse, pluss noen som har politifaglig kompetanse – skal inn
                  og undersøke, skal man vektlegge både det rent juridiske og det medisinske. Dermed
                  har det vært en diskusjon med hensyn til organisering av virksomheten. Nå ser det
                  ut til at det vil være ved Folkehelseinstituttet, med kompetanse også på
                  forskning, at man vil organisere det, og dermed som en del av helsevesenet, men
                  der det rent juridiske også ivaretas. 

Når det gjelder den problemstillingen som går på at dersom pårørende reserverer
                  seg mot en undersøkelse, vil det nettopp kunne være i de tilfellene der det har
                  skjedd noe kriminelt man ikke ønsker skal oppdages. Regjeringen har understreket
                  at dersom det foreligger mistanke om noe kriminelt, vil man foreta en
                  undersøkelse. Da kan det også begjæres en undersøkelse. Det at noen reserverer seg
                  mot den, må i så fall begrunnes og kan i seg selv være en årsak til at man nettopp
                  i de tilfellene skal undersøke. Det som vi, når det kommer til stykket, vil
                  vektlegge i SV, er at her må ikke det beste bli det godes fiende. Nå må vi ikke
                  risikere at saken skyves enda lenger ut i tid, for mange har ventet på at dette
                  skal settes i system. Så får man høste erfaring med undersøkelsene når de starter,
                  også knyttet til de innsigelsene som er kommet, for på den måten å se hva dette
                  gir som ikke har eksistert til nå. 

I tillegg er det en styrke at forslaget nå blir oversendt, slik at departementet i
                  forbindelse med innføringen av ordningen også får vurdert det opp mot de
                  innsigelsene som er kommet fra opposisjonen. Det betyr at det er med respekt for
                  innsigelsene at saken behandles, og det er med respekt for opposisjonens
                  innsigelser at man søker å komme i gang med ordningen. Derfor synes jeg
                  opposisjonen vil være tjent med å dempe noe av kritikken, fordi man må innse at
                  det at det faktisk blir igangsatt en ordning er bedre enn å ha den rettstilstanden
                  vi har i dag. Det er ikke slik en kan få inntrykk av, at tilstanden forverres
                  gjennom at ordningen i utgangspunktet er skissert til å være frivillig. 

 Det er en svært viktig sak som er satt på dagsordenen. Jeg må, i likhet med andre
                  som har tatt ordet, spørre om hvorfor Regjeringen mener at barn mellom null og tre
                  år som dør uventet, skal ha dårligere rettssikkerhet enn alle andre. Hvorfor lager
                  man en spesialordning innen helsetjenesten for disse små barna, når vi vet at ett
                  av fem barn mellom null og tre år som dør uventet, dør av enten omsorgssvikt eller
                  at det foreligger noe kriminelt. 

I revidert nasjonalbudsjett foreslår Regjeringen å innføre en frivillig
                  dødsstedsundersøkelse i regi av helsetjenesten – et helseteam som ikke har hjemmel
                  til å foreta en obligatorisk undersøkelse, slik politiet kan gjøre, og som
                  politiet gjør i alle andre tilfeller der uventet død inntreffer, altså der den
                  døde er fra fire år og oppover, slik jeg har forstått det 

Helsekomiteen ønsket i forbindelse med statsbudsjettet i år at Regjeringen skulle
                  gjøre en slik undersøkelse obligatorisk og fatte et vedtak om det. Regjeringen
                  utredet dette og kom til at et helseteam ikke kan foreta en slik obligatorisk
                  undersøkelse, fordi det vil være grunnlovsstridig. Ergo konkluderer Regjeringen
                  med at dette av den grunn må skje frivillig. Teamet må be om å få komme inn og
                  foreta en slik undersøkelse. 

Dersom Regjeringen mener at samme rettssikkerhet skal gjelde for alle, uavhengig
                  av alder, måtte de konkludert med at man skal gjøre det samme som man gjør når et
                  barn på fire år eller mer eller voksne dør uventet. Det er komplett umulig for meg
                  å forstå det grepet Regjeringen tar her. Vi har i det siste hatt flere saker som
                  tilsier at en rask dødsstedsundersøkelse kan være avgjørende for enten å avkrefte
                  en mistanke, og det skjer heldigvis i de fleste tilfeller, eller få sanket bevis
                  der det er nødvendig. Jeg antar, i likhet med representanten Aspaker, at i de
                  tilfeller der det kan ha foregått noe kriminelt, vil et helseteam slett ikke
                  slippe inn for å undersøke åstedet. Og obduksjon er i mange tilfeller ikke nok. 

Her mener jeg personlig at regjeringspartiene må snu. Om de ikke gjør det i dag,
                  har de tiden fram til fredag og behandlingen av revidert nasjonalbudsjett – det er
                  der Regjeringen formelt tar stilling i saken. 

I innstillingen til revidert foreligger forslag fra opposisjonspartiene om å gjøre
                  dødsstedsundersøkelser ved plutselig spedbarnsdød obligatorisk og å sørge for at
                  så skjer. Med andre ord: Barn mellom null og tre år som dør uventet, skal ha samme
                  rettssikkerhet og samme regime som det som gjelder for alle andre aldersgrupper –
                  dette bør også gjelde for dem. 

Det kan være positivt at forslaget nå foreslås oversendt Regjeringen. Men det må i
                  så fall være fordi man har tenkt å endre sitt standpunkt fram mot fredag, slik jeg
                  ser det. 

 Senterpartiet er oppteke av å styrkja rettssikkerheita til barn i Noreg. Me veit
                  at det skjer mykje skjult vald som ikkje vert stoppa, eller der straff ikkje vert
                  idømd, fordi dei som vert ramma, er barn. Dei aller mest forsvarslause er
                  sjølvsagt dei aller minste ungane. Me meiner det er godt nok dokumentert at det
                  til og med skjer fleire drap årleg som ikkje vert etterforska fordi den drepne er
                  eit lite barn. Me veit at i mange andre land er undersøking av dødsstaden
                  obligatorisk når mindreårige døyr. Senterpartiet er einig med dei som seier at me
                  bør få ei slik ordning òg i Noreg. Det har Senterpartiet sin talsmann i
                  helsespørsmål uttrykt klart og tydeleg i offentlege debattar me har hatt dei siste
                  åra. 

Me synest det er synd når me no er i ein situasjon der eit fleirtal i Stortinget
                  ønskjer å innføra obligatorisk dødsstadsundersøking, men der omsynet til
                  Grunnloven tilseier at me må nøya oss med den nest beste løysinga. Senterpartiet
                  er derfor glad for at det har vore fremja eit forslag om oversending. Me støttar
                  sjølvsagt det. Det er viktig at me framleis har ein open debatt om dette, slik me
                  har hatt det siste året. 

Kva vert så vegen vidare for å erstatta det nest beste med det beste? Når eg les
                  brevet frå justisministeren som er vedlagt innstillinga, og omtalen i St.prp. nr.
                  67 for 2008–2009, slår det meg at me treng ei ny vurdering i valet mellom ei
                  ordning lagd under Justisdepartementet og ei ordning lagd under Helse- og
                  omsorgsdepartementet. Det er der eg synest me bør starta med ein ny omgang av
                  utgreiingar som eg håper ein kan setja i gang og gjennomføra fort. Den nye
                  ordninga for dødsstadsundersøkingar som kjem i gang frå 1. juli, er omtalt i
                  St.prp. nr. 67, som no er til behandling i finanskomiteen. 

Som det er i dag, skal alle plutselege dødsfall blant barn under tre år verta
                  rekna som mistenkjelege og melde til politiet. I alle desse tilfella skal ein
                  utføra obduksjon. Ein skal omgåande gi eit obligatorisk tilbod om
                  dødsstadsundersøking ved alle slike dødsfall. Foreldre skal kunna takka nei til
                  undersøkinga. 

Den offentlege debatten har bl.a. resultert i ei anna samansetning av desse teama.
                  Dei skal ha personell med politifagleg kompetanse, men utan direkte tilknyting til
                  politiet. Legen som skal obdusera, skal delta i teamet. Teamet skal ha meldeplikt
                  til politiet ved kvar mistanke om at noko kriminelt kan ha skjedd. Det vil òg
                  verta ei generell innskjerping av at plikt til å varsla ved mistanke om vald skal
                  gå føre teieplikta. Eg meiner det er nødvendig at det vert streka under at det i
                  visse tilfelle er straffbart ikkje å melda frå, og at helsepersonell kan mista
                  autorisasjonen ved brot på denne plikta. 

I Senterpartiet støttar me at det vert ei fortløpande evaluering av denne nye
                  ordninga. Me støttar at ho vert sett i verk, men me ønskjer framleis ein open
                  debatt. Vidare ønskjer me å få utgreidd om det å plassera ansvaret for
                  undersøkingane under Justisdepartementet vil kunna gi ei raskare og like bra
                  løysing. 

 Vi som er stortingsrepresentanter, er ombud for det norske folk. Det betyr at vi
                  skal være lytteposter for frustrasjoner og urettferdigheter som oppdages. Men vi
                  er også lytteposter for den som liten eller ingen stemme har – de som ikke har
                  mulighet til å framføre den urettferdigheten man opplever. 

Det er klart at gjennom det tverrpolitiske arbeidet som er gjort her på
                  Stortinget, som bl.a. jeg har vært med på, avslører vi stadig vekk at barns
                  rettssikkerhet ikke er god nok. Jeg synes også det er tankevekkende når vi ser de
                  avsløringene som har vært innenfor trygdejuks, at det går an å «finne på» barn, og
                  at deres eksistens ikke blir sjekket. Det betyr også at det kan være barn som
                  finnes, men man sjekker ikke deres eksistens. Det kan altså kanskje forsvinne barn
                  i vårt samfunn uten at noen egentlig oppdager det, om man ikke har et sosialt
                  nettverk som gjør at det oppdages. Alt dette betyr at vi har mye igjen når det
                  gjelder barns rettssikkerhet i det norske samfunnet, på lik linje med at vi også
                  har utfordringer for de voksne. 

Venstre har tenkt å støtte disse to forslagene som er lagt fram, ut fra den
                  argumentasjonen, og ut fra det langvarige engasjementet og det arbeidet som ble
                  startet da vi hadde justisministerstolen på dette området. 

Jeg er veldig forundret over det svaret som statsråden har gitt. Det virker som
                  man går på autopilot. Fordi forslaget kommer fra Stortinget, prøver man bare å
                  finne en grunn for å avvise det. Og denne grunnlovsargumentasjonen er veldig
                  underlig sett i forhold til de andre standpunkter Regjeringa har med hensyn til
                  inngripen i private hjem. Det er f.eks. nevnt kontrollmekanismene for
                  våpenbesittelse i komitéinnstillinga. Vi har i dag regler for inngripen i private
                  hjem. Dette synes ikke å være like viktig som det at man er usikker på om et barn
                  har dødd en naturlig død, eller om døden er forårsaket av andre. Nå har statsråden
                  anledning til å ha en litt mer ydmyk holdning i forhold til at det også kan komme
                  gode ideer fra denne salen, sjøl om statsråden ikke har funnet på det sjøl. Jeg
                  gir ham anledning – hvis dette nå skal gjøres om til et oversendelsesforslag – til
                  å ha en litt annen tone enn den jeg oppfatter i svarbrevet. 

 Er det i ett spørsmål jeg mener vi alle skal være ydmyke, er det jammen dette
                  spørsmålet. Jeg er litt overrasket over representanten Trine Skei Grandes
                  karakteristikker av det som kommer fra departementet. Jeg hadde forventet noe mer,
                  for å være helt ærlig. 

Det er slik at Lovavdelingen har – og det kan godt hende at Venstre har glemt det,
                  siden det begynner å bli lenge siden man satt i Justisdepartementet – en
                  konstitusjonell fri rolle til å kunne avgi uttalelser i lovspørsmål. Og jeg synes
                  det ville være veldig kritikkverdig av meg hvis jeg ikke viderebringer overfor
                  Stortinget hva Lovavdelingen på fri basis – ikke underlagt mitt konstitusjonelle
                  ansvar – faktisk sier om grunnlovsmessigheten i de forslag som kommer opp i
                  Stortinget. At jeg her blir beskyldt for å gå på autopilot, reagerer jeg veldig
                  på, særlig fordi det er sårt, dette temaet, der vi alle har et enormt engasjement
                  for å prøve å reise spørsmål rundt barns rettssikkerhet. 

Jeg ser helt klart at det her er kryssende hensyn, og man kan jo, som Stortingets
                  mindretall, velge å si at den juridiske vurdering som gjøres, er feil – og at det
                  er man ikke enig i. Jeg velger i denne runden å legge vekt på det fordi jeg tror
                  at det man nå gjør for de minste og mest sårbare, er et veldig viktig framskritt
                  for å styrke deres rettssikkerhet. Det er viktig å understreke at man nå setter i
                  gang dette prosjektet – som også representanten Ballo var inne på – dog med det
                  innbefattet at ordningen skal være frivillig. 

Jeg vil peke på at spørsmålet om frivillighet er et vanskelig tema i denne saken.
                  Man må gjerne si at flest mulig foreldre ønsker seg denne type undersøkelser, som
                  representanten Aspaker sa. Også jeg tror det. At dette er frivillig, vil for så
                  vidt ikke være noe problem hvis det er mange som virkelig ønsker seg dette, bl.a.
                  for å få avklart en mistanke. 

Så er det slik at når det gjelder de beskyttelsesmekanismer som ligger i
                  Grunnloven og i Den europeiske menneskerettskonvensjon, og som Venstre
                  tradisjonelt målbærer – nemlig privatlivets fred og muligheten for beskyttelse mot
                  inngrep i ens private sfære – vil for noen en slik undersøkelse kunne være særlig
                  belastende, særlig i de tilfeller hvor man har mistet barn og det ikke foreligger
                  noe straffbart, og hvor man føler at man blir invadert. Dette må vi i hvert fall
                  ha med oss – selv om jeg tror at alle som sier at de fleste ville se på denne
                  ordningen som nyttig, og hilse den velkommen, har rett. I så måte vil man med
                  frivilligheten også sørge for at man får foretatt en slik undersøkelse. 

Så litt om dette at det skulle være forskjell på voksne og barn med hensyn til
                  rettssikkerhet på dette området. Jeg mener det er feil. Her tar man et skritt i
                  retning av å styrke barns rettssikkerhet utover den rettssikkerhet voksne har,
                  fordi man får en ordning med frivillig dødsstedsundersøkelse som man ikke har når
                  det gjelder voksne. Og det er ikke slik at politiet rykker ut og foretar
                  dødsstedsundersøkelser ved ethvert akutt voksendødsfall. Her har vi den
                  situasjonen at vi får en ordning hvor man frivillig – men dog – kan få foretatt
                  dødsstedsundersøkelse, til tross for at det ikke er grunnlag for mistanke. Dette
                  er, i så måte, å styrke barnas rettssikkerhet. 

Så er jeg veldig komfortabel med at man gjør om mindretallets forslag til et
                  oversendelsesforslag. Jeg har i denne prosessen hele tiden sagt at jeg syns det er
                  svært vanskelige avveininger, og jeg mener vi løpende bør kunne foreta dem. Særlig
                  når vi nå vi setter i gang en frivillig ordning, bør vi, etter at den er
                  igangsatt, vurdere i hvilken grad den er vellykket. Det er helt åpenbart at vi fra
                  politi- og justissektorens side er nødt til å følge denne ordningen nøye. Og jeg
                  vil anta at politiet – i de situasjoner hvor man opplever dødsfall blant små barn,
                  og hvor man nektes adgang av Dødsstedsundersøkelsesprosjektet – kanskje har et
                  argument for å vurdere mistankekriteriet, for å kunne gripe inn. Derfor mener jeg
                  at det er nyttig løpende å kunne vurdere dette når prosjektet er satt i gang, for
                  å se i hvilken grad de respektive modeller fungerer. 

 Det blir replikkordskifte. 

 Denne saken er litt merkelig. Vi hører at nesten alle som har vært oppe på
                  talerstolen, egentlig er enig i at det er den nest beste løsningen man nå går inn
                  for. Den beste løsningen ville vært å innføre en obligatorisk
                  dødsstedsundersøkelse nå. 

Når regjeringspartiene – og statsråden – nå vil ha dette omgjort til et
                  oversendelsesforslag, har jeg lyst til å få vite: Hva betyr dette konkret? Og når,
                  i så fall, vil Stortinget kunne få denne saken tilbake, når det tydeligvis er
                  flertall i salen for at man burde gjøre undersøkelsen obligatorisk nå? 

 Som jeg sa på slutten av mitt innlegg, mener jeg at når man setter i gang dette
                  prosjektet nå, vil vi kunne høste verdifulle erfaringer om hvordan det fungerer. 

Med hensyn til den prosessen som foregår, mener jeg at når det gjelder denne type
                  kriminalitet, skal ingen regjering kaste vrak på mulige endringer i prosjektet,
                  heller ikke de endringer som er foreslått – som jeg har forståelse for, men hvor
                  vi er blitt presentert for grunnlovsmessige motargumenter som gjør det
                  utfordrende. Også disse må man kunne vurdere og se på om man kan få til noe som
                  gjør sitt til at den etablerte ordningen fungerer bedre. Men dette er det naturlig
                  å gjøre når man har sett effekten av det tiltaket som er foreslått og igangsatt.
               

 Selv om Lovavdelingen har en særskilt rolle i departementsstrukturen, er
                  statsråden konstitusjonelt ansvarlig også når det gjelder denne avdelingen. 

Så til selve saken. Når man leser brevet fra departementet til komiteen, får man
                  inntrykk av at man ser på denne undersøkelsen som på en hvilken som helst annen
                  undersøkelse, at det er en slags inventarundersøkelse i et hjem. Jeg tror man må
                  se på dette som noe helt annet, nemlig at det er rettssikkerheten til små barn man
                  her har til vurdering. Og da tror jeg grensen, også i juridisk forstand, bør
                  vurderes å utvides noe i forhold til det som tidligere har vært alminnelig når det
                  gjelder små barn. Det kan hende at rettsutviklingen bør gå i barnets favør
                  framover. 

Jeg vil spørre statsråden om han ser at det kan være andre måter å organisere
                  dette på, som gjør at man kan foreta en obligatorisk undersøkelse. 

 Jeg vil ikke foregripe hva som eventuelt kommer ut av en evaluering av det vi nå
                  setter i gang, men jeg sa i svaret på den forrige replikken at jeg syns vi skal
                  være åpne for andre typer modeller, i den grad vi ser at det som er iverksatt,
                  ikke fungerer. Til det er kampen mot denne type kriminalitet for viktig. 

Når det gjelder spørsmålet om Lovavdelingens rolle, må jeg igjen bare presisere –
                  siden jeg blir beskyldt for å gå på autopilot, med henvisning til dette brevet –
                  at det altså ikke er slik at vi i politisk ledelse og i Regjeringa sitter og
                  godkjenner Lovavdelingens rådgivende uttalelser. Det er det viktig for meg å
                  understreke. Jeg tror det er veldig verdifullt at Lovavdelingen nettopp har denne
                  friheten. I de tilfeller der man gjerne mener at løsningen er opplagt, der trenger
                  vi også gode motforestillinger. Jeg mener det er det som skjer i denne saken. 

 Jeg skal ikke følge opp akkurat det med Lovavdelingen, sjøl om det er fristende. 

Jeg har lyst til å drøfte det som kommer fram i merknadene, nemlig at
                  Lovavdelingen mener at det å foreta en slik åstedsgransking, vil være en inngripen
                  i det private rom. Men statsråden har sjøl kjempet igjennom en lovgivning i
                  tilknytning til våpen som gjør at politiet – sjøl om ingen tror at det er begått
                  en kriminell handling, og ingen tror at det kan være et kriminelt åsted – kan
                  foreta en husundersøkelse fordi man er en våpenbesitter. 

Hva er justisministerens vurdering av dette? Er det farligere at noen er
                  våpenbesitter, og er brudd på Grunnloven på dette punkt viktigere enn når det
                  gjelder et mistenkelig barnedødsfall, slik at en inngripen her vil være større enn
                  overfor en våpenbesitter? 

 Representanten Skei Grande legger til grunn at de inspeksjonsmulighetene man har
                  når det gjelder våpenloven, er grunnlovsstridige. Det er jeg uenig i. Det er etter
                  mitt skjønn fastslått av et bredt flertall i Stortinget også at det ikke er
                  grunnlovsstridig. Det er fordi bestemmelsen i Grunnloven, og i dette tilfellet
                  spørsmål om husinkvisisjon, er en skjønnsmessig vurdering. Det kan også leses av
                  Lovavdelingens uttalelse at man må vurdere dette. Det er ikke noen sjablong man
                  legger på, og så kommer man i strid med Grunnloven eller ei. 

Når det gjelder våpen, er det slik at man får et varsel, så vidt jeg husker, en
                  viss tid i forveien før politiet kommer. Man skal også vurdere hvordan våpenet
                  blir oppbevart. Det er nok noe mindre omfattende enn det man tenker på i
                  forbindelse med en dødsstedsundersøkelse. Jeg tror nok det har vært tungen på
                  vektskålen med tanke på at det ene kommer i strid med Grunnloven, mens det andre
                  ikke kommer i strid med Grunnloven. 

 Replikkordskiftet er omme. 

De talerne som heretter får ordet, har en taletid på inntil 3 minutter. 

 Det er et uhyre viktig tema som her tas opp. Det er mye som tyder på, etter hvert
                  som man følger den offentlige debatten, at barnas rettssikkerhet i praksis er for
                  dårlig ivaretatt, og at systemene er mangelfulle siden det kommer eksempler gang
                  på gang. 

Aftenposten melder i dag om de kravene som vi stiller til dem som passer på våre
                  barn. Vi har sett, som Skei Grande nevnte, at det utbetales trygd til barn som vi
                  overhodet ikke har styring på om eksisterer eller ikke. Det er i bunn og grunn det
                  denne diskusjonen òg om dødsstedsundersøkelse handler om. 

Jeg har lyst til å si at det etter Senterpartiets oppfatning blir tatt svært
                  viktige skritt til sommeren. Situasjonen blir langt bedre enn den har vært, og det
                  fortjener Regjeringen stor ros for. Diskusjonen er i grunnen om dette er
                  tilstrekkelig. Vi vet at det er gjort viktig arbeid på dette området, bl.a. har
                  Barnedødsårsaksprosjektet kartlagt store mørketall. Jeg tror dette er et område i
                  samfunnet hvor det er mange tabuer. Kanskje har mange av oss vanskelig for å
                  forestille oss at foreldre, foresatte og omsorgspersoner kan begå denne typen
                  forbrytelser mot uskyldige barn. Men empirien tyder på at i perioden etter 2004 er
                  det mellom fem og ti drap som ikke er oppdaget, rett og slett fordi vi mangler
                  informasjon, og vi mangler rutinene som gjør det mulig å innhente informasjon. 

Drapet på åtteåringen Gjerstad i vår viste også hvor viktig og avgjørende
                  dødsstedsundersøkelse er, rett og slett for å få en oppklaring. Derfor har vi som
                  stortingsrepresentanter og storting et stort ansvar for at denne informasjonen
                  kommer på bordet, og at vi får et godt nok grunnlag for å føre sakene mot de
                  kriminelle i de tilfellene som kan komme til å skje. 

Konklusjonen er at Senterpartiets holdning til dette spørsmålet er tydelig. Det
                  bør være en obligatorisk ordning. Det handler om rettssikkerheten for barn, det
                  handler om alminneliggjøring av en ordning overfor dem som er så uheldige at de
                  mister sine barn, og det handler ikke minst om et forebyggende signal, nemlig at
                  vi sender ut det klare signalet at er det noen ugler i mosen, har vi til hensikt å
                  oppdage det. 

Dette forslaget blir omgjort til et oversendelsesforslag. Det er vi svært glad
                  for. Vi kommer selvsagt til å arbeide målrettet for at dette skal bli fortløpende
                  vurdert og implementert obligatorisk. Så er det et spørsmål og en utfordring til
                  opposisjonen: Jeg synes det er rart om man nå setter hardt mot hardt og ikke
                  aksepterer oversendelsesforslaget, at man sørger for at et så godt forslag blir
                  nedstemt i Stortinget i dag. 

Per Rune Henriksen hadde her overtatt presidentplassen.
               

 Flere har påpekt at rettsvernet for barn er for dårlig. Det er også nevnt
                  eksempler på det. Det engasjementet er entydig prisverdig. 

Når jeg bad om ordet, var det imidlertid fordi både Elisabeth Aspaker og Laila
                  Dåvøy var inne på at med den tilnærmingen som Regjeringen velger her, får barn et
                  dårligere rettsvern enn voksne når det gjelder dødsstedsundersøkelse. Det er en
                  påstand som ikke kan stå uimotsagt. Statsråden har også gått i rette med den. Jeg
                  har gjennom arbeidet som lege ved en rekke anledninger vært til stede i hjem der
                  voksne har dødd, og det er, som statsråden også påpeker, helt unntaksvis at det
                  medfører at man setter inn politiressurser, eller for den saks skyld har mennesker
                  med rettsmedisinsk kunnskap for å foreta den undersøkelsen. Jeg kan telle de
                  tilfellene på én hånd, gjennom de 26 årene jeg har vært lege. 

Det man får her, er altså et eget team som vil stå klar til å foreta disse
                  undersøkelsene når man ber om det. Det er en så betydelig juridisk styrking av den
                  situasjonen som har vært. Sammenlignet med for voksne kan det ikke herske noen
                  tvil om at barn kommer mye mer styrket ut. Jeg er derfor overrasket over at man
                  holder fast ved den typen påstander, for det tyder på at man enten ikke har
                  kunnskaper om hvordan man generelt foretar dødsstedsundersøkelser hos voksne når
                  de dør i sine hjem, eller at man bevisst ønsker å gi et fortegnet bilde for å
                  skape inntrykk av at barn nå får et dårligere rettsvern enn det de faktisk får. 

Jeg stiller meg også spørrende til at opposisjonen, som tidligere har sittet i
                  regjering, ikke har fått dette på plass. Nå kommer det altså på plass. Alle er
                  enige om at det bør komme på plass. Hva har man da å tjene på eventuelt å skyve
                  saken enda lenger ut i tid, når man både kan få tilgjengelig en rettsmedisiner,
                  som med all sannsynlighet har barnemedisinsk kompetanse, og i tillegg en person
                  med politifaglig myndighet, som kan være til stede og foreta undersøkelsen? 

Det man opp mot dette får i tillegg, og som jeg synes altfor få har vektlagt, er
                  forskningsmessig kompetanse som gjør at man får kartlagt alle dødsfall – i hvert
                  fall, vil jeg tro, tilnærmet alle dødsfall i Norge når det gjelder barn under tre
                  år – slik at man kan finne medisinske årsaker og eventuelt bidra også på
                  verdensbasis til å sikre tiltak for å forebygge plutselig uventet dødsfall.
                  Nettopp fordi det er to aspekter å ta hensyn til her, både det juridiske og det
                  medisinske, må disse hensynene balanseres opp mot hverandre. 

Regjeringen har begrunnet hvorfor man har landet på det man har landet på, og har
                  i tillegg sagt at man kommer fortløpende til å evaluere konsekvensene av denne
                  ordningen. Da synes jeg det er veldig lite substans igjen i den kritikken som nå
                  kommer fra opposisjonen. 

 Jeg må si at jeg er ikke blitt klokere verken etter representanten Olav Gunnar
                  Ballos første innlegg eller andre innlegg. Jeg synes det hos ham, som hos de andre
                  talerne fra posisjonen, skinner veldig klart igjennom at det som Regjeringen har
                  anbefalt, på en måte er en nest best-løsning. Senterpartiet har sågar gått så
                  langt som til å si at de er 

for

 obligatorisk
                  dødsstedsundersøkelse. 

Så framstilles det som om man må innføre denne frivillig-ordningen for å få
                  erfaring. Men sannheten er jo at vi har et større forskningsprosjekt bak oss,
                  Barnedødsårsaksprosjektet, som la fram sin rapport et stykke ut i 2004, der den
                  forrige regjeringen ikke kunne konkludere, og som denne regjeringen har brukt fire
                  år på før de kommer til Stortinget med en anbefaling. Og så kommer de med den
                  løsningen som Barnedødsårsaksprosjektet 

ikke

 anbefaler,
                  for det prosjektet jeg nevnte, konkluderer med at man ønsker en obligatorisk
                  dødsstedsundersøkelse. 

På bakgrunn av det mener jeg og Høyre at det er uaktuelt å gjøre dette om til et
                  oversendelsesforslag. Vi ønsker å ta stilling til saken nå. Det er i grunnen bare
                  to standpunkter her som er mulige: Enten er man for, eller så er man imot. Det må
                  Stortinget kunne ta stilling til. 

Jeg er også opptatt av og har merket meg uttalelsen fra Lovavdelingen, som hadde
                  en formulering om at man er «tilbøyelig til å anta» at det kanskje kan være
                  grunnlovsstridig. På den annen side er det Stortinget som er den instansen som
                  skal tolke og mene hvordan Grunnloven faktisk skal forstås. Jeg synes at slik som
                  det framstår nå, framstår det som om vi i Norge skal ha én aldersgrense – over og
                  under tre år – for virkelig å ha rettssikkerhet som er skikkelig nok for de yngste
                  her i landet. 

På bakgrunn av det ser ikke vi som forslagsstillere noen grunn til å sende
                  forslaget over. Realitetene er klinkende klare, og det må være mulig for
                  Stortinget å ta stilling til det slik som det foreligger nå. 

 Det verkar som om enkelte representantar òg frå justiskomiteen trur at politiet
                  rutinemessig gjennomfører etterforsking når ein vaksen person plutseleg og uventa
                  døyr. Dette er, som òg justisministeren peika på, ikkje rett. All
                  myndigheitsutøving frå politiet si side må ha eit heimelsgrunnlag, anten
                  straffeprosessuelt eller i medhald av politilovgjevinga. 

Det er, som Ballo sa, ved dødsfall ein lege som stadfestar dødsfallet. Berre
                  dersom legen meiner dødsfallet er mistenkeleg, vert politiet varsla. Med ein avdød
                  i eigen heim kan pårørande faktisk nekta politiet å koma inn. Det må på plass ein
                  heimel i straffeprosesslova eller i politilovgjevinga, så det å overføra frå eit
                  helseteam til eit polititeam vil likevel vera grunnlovsstridig. I Grunnloven § 102
                  står det: 

«Hus-Inkvisitioner maa ikke finde Sted, uden i kriminelle Tilfælde.» 

– utan i kriminelle tilfelle. Ein kan ikkje hevda at alle krybbedødsfall er
                  kriminelle. 

Som representanten Ballo så riktig sa, må vi ikkje no la det gode verta det bestes
                  fiende. No må vi koma raskt i gang med dei foreslegne tiltaka. Det er faktisk ei
                  styrking av barns rettstryggleik. 

Det skal vera ei følgjeevaluering av den frivillige dødsstadsundersøkinga. Vi vil
                  såleis få svar på kor mange foreldre som seier nei til frivillig undersøking. Eg
                  trur ikkje det vert så mange – dersom det vert nokon. Vi vil få svar på kor mange
                  av dei som seier nei der legen faktisk melder til politiet, og det likevel blir ei
                  dødsstadsundersøking. Likeeins vil vi få svar på i kor mange av desse tilfella det
                  vert avdekka kriminelle handlingar, foreldra frivillig går med på slik
                  undersøking. 

Vi har i dag obligatorisk obduksjon av barn. Det har vi ikkje av vaksne. Her tek
                  vi endå eit steg vidare, og gjev barn endå betre rettstryggleik enn det dei vaksne
                  har. Dette synest eg er positivt, og det støttar eg. 

 Jeg synes saken blir mer og mer uklar for min del. Ifølge siste taler har vårt
                  politi, slik jeg oppfattet det, ikke hjemmel i det hele tatt – selv om det
                  foreligger et mistenkelig dødsfall – til å gå inn og kreve en
                  dødsstedsundersøkelse. Det kan da umulig være riktig når man faktisk kan gå inn og
                  undersøke om folk er i besittelse av våpen, slik jeg oppfattet det forrige taler
                  sa. 

Hvis man leser revidert nasjonalbudsjett og det som står under Helse- og
                  omsorgsdepartementet, er poenget, slik jeg har oppfattet det, at det man har
                  undersøkt fra Regjeringens side, er om et helseteam, slik det er besluttet fra
                  Regjeringens side, skal gå til et åsted. Dersom et barn mellom null og tre år
                  plutselig dør, kan ikke helseteamet gå inn og foreta en obligatorisk
                  dødsstedsundersøkelse. Det er det som står i revidert nasjonalbudsjett. Der står
                  det ingenting om at hvis man hadde lagt det til f.eks. politiets myndighet å
                  håndtere dette, altså ikke opprettet teamet, så kunne man ha gjort dette på en
                  annen måte. Det er vel det vi egentlig etterspør: Hvordan kan det gjøres? Etter
                  min mening er det uansett mistenkelig hvis et friskt barn mellom null og tre år
                  dør. Bør ikke det meldes umiddelbart til politiet, og bør man ikke da foreta en
                  undersøkelse på dødsstedet? 

Statsråden sier at det kan være vanskelig og belastende. Ja, men jeg tror at i de
                  fleste tilfellene vil det være godt også for de familiene der det absolutt ikke
                  har skjedd noe galt, at man avkrefter dette gjennom en undersøkelse. For meg er
                  det mistenkelig dersom et lite barn mellom null og tre år dør. La oss si at det
                  dør et barn på fire år helt plutselig, et friskt barn som aldri har vært sykt. Det
                  vil jo da meldes umiddelbart til politiet, og politiet vil kunne komme og foreta
                  en undersøkelse. Det er utrolig viktig at man får tak i de spor som eventuelt er
                  der. 

Hvis Senterpartiet er enig i at det skal foretas en obligatorisk
                  dødsstedsundersøkelse, er det bare å stemme for det forslaget som ligger her,
                  enten i dag eller i revidert på fredag. Det er det vi snakker om. Vi ønsker å få
                  dette på plass, og da må det gå an å gjøre dette slik vi ser det, slik andre land
                  har gjort. Jeg synes man snakker veldig mye juridisk fra denne talerstolen. Det
                  burde ikke være så vanskelig. 

 Jeg har tenkt å dvele litt ved Grunnlovspørsmålet. Vel har vi fått en vurdering
                  fra lovavdelinga i justisdepartementet – justisministeren har en plikt til å legge
                  den fram for Stortinget, og den må vi selvsagt forholde oss til – men det er òg
                  slik at Stortinget i utgangspunktet står fritt til å ha en oppfatning av hvordan
                  Grunnloven skal tolkes. Stortinget har gjort det mange ganger. I siste instans er
                  det Høyesterett som har det avgjørende ordet. Men sett fra vårt ståsted handler
                  dette ikke minst om hvilken myndighet man legger en eventuell obligatorisk
                  dødsstedsundersøkelse under, og det må være helt åpenbart at påtalemyndigheten kan
                  ha hjemmel til å foreta en slik undersøkelse. Med de tallene vi sitter på i dag –
                  med forbehold om at de er korrekte – vet vi at 20 pst. av de ungene som dør under
                  tre år, er utsatt for noe som er straffbart. Da er det et definisjonsspørsmål om
                  det er skjellig grunn til mistanke, eller om det er nok til at en kan gå inn og
                  foreta en obligatorisk undersøkelse. 

Jeg mener at vi skal ha respekt for Grunnloven. Hvis det så viser seg at
                  Grunnloven står i veien for å få på plass rutiner og et lovverk som vi alle sammen
                  er enige om, og som vi mener er bra: Vel, så er det et argument for i neste omgang
                  å se nærmere på Grunnloven og hvordan den skal forstås. Det kan i alle fall ikke
                  være slik at den sementerer og hindrer oss fra å få på plass et system som vi
                  mener er fornuftig. 

Så til det som skjer i salen her i dag. Når Senterpartiet er med på å sende denne
                  saken tilbake til Regjeringen, er vårt utgangspunkt at vi ønsker en endring i
                  retning av en obligatorisk ordning for alle, selv om vi er enige i og også ønsker
                  velkommen de tiltakene som lanseres fra sommeren av. Det blir veldig mye bedre fra
                  1. juli enn det har vært tidligere. Jeg er litt spørrende til retorikken fra
                  opposisjonen, som nærmest underkjenner det faktumet. Vi får en veldig mye bedre
                  ordning enn den som har vært, og det er det grunn til å gi ros for. Det jeg ikke
                  skjønner, er hvorfor opposisjonen åpenbart ser seg tjent med å få forslaget
                  nedstemt. Hvis det er slik at man ønsker dette gjennomført i neste omgang, kan det
                  umulig være noen styrke for saken at man setter det på spissen i denne salen i dag
                  og sørger for å få et flertall mot forslaget. 

 Også jeg vil innledningsvis si at det er veldig positivt med det sterke
                  engasjementet som har vært i denne salen i løpet av disse fire årene for å styrke
                  barns rettssikkerhet. Men jeg er også enig med alle dem som sier at det høres ut
                  som om opposisjonen mener at vi tar et skritt tilbake, og ikke et skritt fram. Det
                  er jeg helt uenig i. 

Posisjonen har jobbet lenge med denne saken. Storfraksjonene til Arbeiderpartiet,
                  SV og Senterpartiet – både i helsekomiteen og i justiskomiteen – har hatt mange
                  runder på denne saken. Vi har også bl.a. hatt møter med professor Rognum som – som
                  flere har vært inne på – har ledet Barnedødsårsaksprosjektet. Vi følger nå opp et
                  av hans aller, aller viktigste forslag for å sikre barns rettssikkerhet, nemlig å
                  etablere egne team hvor man opparbeider en kompetanse. Et av problemene fram til i
                  dag har vært at det heldigvis har vært så få dødsfall blant barn mellom null og
                  tre år, at man ikke har hatt tilstrekkelig kompetanse til å avdekke de forholdene
                  der det har vært kriminalitet. Ved å etablere disse teamene, som har vært en
                  viktig sak for Rognum, sikrer vi nå den nødvendige kompetansen. 

Av opposisjonen er det framstilt som om barn vil få dårligere rettssikkerhet enn
                  det voksne har. Det er ikke riktig. Vi styrker barns rettssikkerhet, for det
                  første ved at vi styrker de rutinemessige ordningene gjennom et obligatorisk
                  tilbud om dødsstedsundersøkelse, og det skjer om dødsfallet er mistenkelig eller
                  ei, og for det andre ved at teamet også har med seg personer med
                  etterforskningskompetanse og obdusent, noe som vil innebære at man får en
                  undersøkelse langt utover det rent helsefaglige. Teamene vil ha personer som har
                  kompetanse på å avdekke kriminelle handlinger. Jeg tror at erfaringene vil vise at
                  de aller fleste foreldre som får tilbud om dette, kommer til å takke ja. Som
                  representanten Ballo var inne på, vil mistanken bli vakt og skjerpet i de
                  tilfellene man eventuelt sier nei. 

Straffeprosessloven krever svært lite mistankegrunnlag for at man kan gå inn i
                  straffesporet, og meldeplikten til politiet er betydelig skjerpet under denne
                  regjeringen. I dag er det store problemet at man ikke melder fra til politiet om
                  forhold der man mistenker mishandling av barn. 

Som representanten Heggø var inne på, skal det være en rettslig obduksjon når det
                  gjelder alle plutselige og uventede dødsfall av alle barn under tre år.
                  Erfaringsmessig er det disse obduksjonene som har avdekket mest kriminalitet. 

Jeg beklager at ikke forslag nr. 1 fra opposisjonen kan omgjøres til et
                  oversendelsesforslag. Jeg spør meg også om hvorfor ikke opposisjonen ønsker det.
                  Når det kom en så alvorlig motforestilling, som det det gjorde i denne saken fra
                  Justisdepartementet, kan ikke flertallet være med på å vedta denne saken. Jeg tror
                  det ville ha stått saken dersom et samlet storting kunne gått inn for å gjøre
                  forslaget om til et oversendelsesforslag. 

 Jeg må slutte meg til forrige taler og si at jeg synes det er leit at opposisjonen
                  ser seg best tjent med å være nedstemt, i stedet for at man her kan ha en dialog
                  videre om det viktige prosjektet som skal starte. 

Jeg har lyst til å kommentere noe av det som framsettes av påstander. For det
                  første er det fra denne talerstolen påstått at voksne har bedre rettssikkerhet ved
                  plutselige dødsfall enn barn, en påstand jeg finner meget underlig all den tid vi
                  har rutinemessig begjæring om obduksjon av barn når de plutselig dør, noe det ikke
                  er for voksne. Det er heller ikke slik at når en voksen dør, er det obligatorisk
                  med politiundersøkelse. Tvert imot er det først avhengig av at kommunelegen
                  varsler om at det er et mistenkelig dødsfall. Deretter kommer politiet. Er avdøde
                  i sitt hjem og pårørende nekter politiet å komme inn, må politiet vurdere om det
                  er politimessige vilkår som gjør at man opprettholder sin mistanke, som gjør at
                  man går inn. Det premisset er helt likt uavhengig av alder på avdøde – om det er 0
                  eller 90 år, er det helt likt. I tillegg har vi en rutinemessig begjæring om
                  obduksjon for barn. 

Det har også vært diskutert om våpen, om våpenforskrift og kontroll etter den. Når
                  det gjelder våpen, har politiet en forvaltningsoppgave i å påse at
                  våpenforskriften følges. Det er noe alle som søker om våpen, skriver under på at
                  de godtar. Det er fordi våpen skal oppbevares på bestemte måter, i bestemte
                  godkjente skap, osv. Jeg synes det er en avsporing å sammenlikne dette med en
                  obligatorisk undersøkelse foretatt av dette teamet, og Grunnloven § 102. 

Nå er det slik at alle partier fra denne talerstolen har sagt at man her ønsker å
                  søke en best mulig ordning. Da hadde det vært fint om også alle partier gikk inn
                  for det i praksis. Det betyr at man bør ha respekt for de vurderingene som
                  Lovavdelingen har gjort, og at man da søker å finne sammen i det videre arbeidet
                  som skal gjøres for å finne en best mulig løsning. Det betyr også at man kanskje
                  godtar at man sender over forslaget for at Regjeringen kan jobbe videre med det,
                  og ikke lar seg stemme ned og lar det gå politikk i det. 

 Jeg tror det kan være greit at man henger bjella på katten og sier det som det er,
                  nemlig at det har vært betydelig motstand innenfor helsevesenet mot denne typen
                  undersøkelse – betydelig motstand. Det tror jeg alle som har vært involvert i
                  denne saken fra tidenes morgen, kjenner godt til. 

Så skjønner jeg at en del ønsker at Stortinget mer eller mindre skal abdisere når
                  det gjelder å forstå Grunnloven, og bare rette seg etter uttalelser fra
                  lovavdelingen. Det er ganske interessant at denne nye holdningen kommer fra de
                  samme partier som da vi diskuterte Grunnloven og berettigelsen av å endre
                  rederibeskatningen, sa klart fra om at det Stortinget mente i en slik type sak,
                  ville være av avgjørende viktighet. Men det var altså en litt annen type sak. Her
                  snakker vi om å gi barns rettssikkerhet forkjørsrett. Da er det kanskje ikke så
                  viktig å utfordre Grunnloven på hvor langt den går i forhold til de rammer vi har.
                  Jeg vil mene at barns rettssikkerhet har hatt en så dynamisk utvikling de siste
                  årene, ikke minst i internasjonal sammenheng og ikke minst ut fra det faktum at vi
                  har tiltrådt konvensjoner som gir barn rettigheter, at det overrasker meg at man
                  fra enkelte hold så servilt godtar dette, som det er uttrykt i denne debatten.
               

 I forhold til Grunnlova har det kome store motførestillingar mot å gå for det
                  forslaget som er kome frå opposisjonen. Vi ynskjer likevel å ta opposisjonen på
                  alvor og sende dette over til Regjeringa. Derfor fremjar eg eit nytt forslag: 

«Stortinget ber Regjeringa å fremma sak for Stortinget om innføring av
                     obligatorisk dødsstedsundersøking ved alle tilfeller av plutselig og uventa død
                     i sped- og småbarnsalder.» 

 Ingrid Heggø har tatt opp det forslaget hun selv refererte. 

Laila Dåvøy har hatt ordet to ganger og får ordet til en kort merknad, begrenset
                  til 1 minutt. 

 Jeg skulle gjerne ha vært med på et oversendelsesforslag hvis jeg visste at
                  Regjeringen og posisjonspartiene eventuelt ønsket å gjøre endringer i det som
                  foreligger i dag. Men så langt føler ikke jeg at noen i særlig grad har gitt
                  uttrykk for det. 

Jeg har faktisk et par spørsmål til justisministeren. Jeg håper at han kan svare.
                  Er det ikke riktig – i forbindelse med revidert nasjonalbudsjett – at den
                  undersøkelsen der man vurderte hjemmel for å foreta en obligatorisk
                  dødsstedsundersøkelse, bare gjaldt helseteamet? Jeg kan ikke lese ut av det som
                  står der, at det også gjaldt eventuelt politiet. 

Og så det andre spørsmålet, som er veldig konkret: Er justisministeren helt
                  overbevist om at det må en grunnlovsendring til for å foreta en
                  dødsstedsundersøkelse dersom et barn dør uten åpenbar årsak? 

 Elisabeth Aspaker har hatt ordet to ganger tidligere og får ordet til en kort
                  merknad, begrenset til 1 minutt. 

 Aller først til forretningsordenen: Representanten Heggø refererte et forslag som
                  jeg ikke kan se er omdelt i salen. Det må bringes klarhet i om det er et forslag
                  som skal opp til behandling i Stortinget i dag. 

Jeg har bare lyst til å si helt avslutningsvis at det er tydelig at dette er en
                  utrolig vanskelig og vrien sak for regjeringspartiene. Jeg tolker det slik at
                  Grunnloven står i veien for dem under 3 år, men ikke for dem over 3 år. Når
                  representanten Anne Marit Bjørnflaten her sier at i de aller fleste tilfellene vil
                  frivillig undersøkelse fungere, er det jo nettopp det som er problemet, at ett
                  uoppklart barnedrap er ett uoppklart drap for mye. 

Når jeg spør statsråden om han eventuelt kan si når saken vil komme tilbake, er
                  svaret høyst uklart – at man skal gjøre seg erfaringer. Dette er erfaringer vi
                  mener Barnedødsårsaksprosjektet allerede har brakt oss. Det er derfor høyst uklart
                  når vi kan få en slik sak tilbake til Stortinget. Vi ønsker derfor at det blir
                  votert over forslaget i dag. 

 Olav Gunnar Ballo har hatt ordet to ganger tidligere og får ordet til en kort
                  merknad, begrenset til 1 minutt. 

 Jeg har nå hørt både Laila Dåvøy og Elisabeth Aspaker, og jeg skjønner jo hvorfor
                  de er så insisterende. De har jo rett og slett ikke forstått hvordan dette skal
                  fungere i praksis. 

Fordi om man nedsetter et team for dem under 3 år, er det jo ikke slik at politiet
                  ikke skal kunne begjære en dødsstedsundersøkelse dersom det foreligger mistenkelig
                  dødsfall der barn under 3 år er involvert. Selvsagt både kan og skal politiet
                  gjøre det. Men Laila Dåvøy redegjorde jo for saken som om dette teamet blir til
                  hinder for at man kan begjære en slik undersøkelse. Selvsagt blir det ikke slik.
                  Når det gjelder sammenligningen med en 4-åring, får man en styrket situasjon for
                  dem under 4 år, men hvis det foreligger et mistenkelig dødsfall hos en 4-åring,
                  blir det selvsagt begjært en dødsstedsundersøkelse og fulgt opp, akkurat som det
                  vil bli gjort for barn under 3 år, bare at de i tillegg vil ha et team
                  tilgjengelig der det blir tilbudt undersøkelse i ethvert tilfelle. Det er jo en
                  styrket situasjon, det er ikke en svekket situasjon for dem under 3 år. 

 Jeg må få lov til å gjenta at jeg tror alle vil det beste i denne saken. Jeg
                  reagerer jo litt på opposisjonens karakteristikker, at man nærmest ikke har
                  forstått barns behov, eller ikke er opptatt av det. 

Dette er en vanskelig sak – helt åpenbart. For oss har det vært avgjørende viktig
                  – vi ser det i justissektoren – å få undersøkelsesapparatet i gang. Det er det
                  viktigste. Flere har argumentert med at de fleste vil akseptere dette fordi det er
                  såpass viktig, og det er ikke inngripen – i den forstand at de fleste vil
                  akseptere det. Så må vi jo håpe at det vil bidra til at man får gjort dette over
                  en bred skala. 

Men representanten Aspaker avslører jo at hun misforstår hele denne saken, når hun
                  sier at Grunnloven står i veien for dem under 3 år, men ikke for dem over 3 år.
                  Det er jo ikke riktig. Vi har ikke obligatorisk dødsstedsundersøkelse for voksne.
                  Hvis politiet skal gå inn og drive etterforskning, kreves det et visst
                  mistankegrunnlag. Det har Høyre vernet om i alle år, og det verner
                  regjeringspartiene om. Politiet skal ikke kunne gripe inn uten et visst grunnlag.
                  Det gjelder enten man er liten eller stor. Det man gjør her, er å etablere
                  dødsstedsundersøkelser som skal skje uavhengig av mistankegrunnlag. Det gjør vi
                  for de små barna, slik at de små barna faktisk får et rettssikkerhetsmessig
                  fortrinn, etter min mening. Og så er spørsmålet, som jeg syns opposisjonen og alle
                  bør stille på berettiget grunnlag: Bør dette være obligatorisk? 

Der møter vi altså på en skranke, slik i hvert fall Lovavdelingen har skissert
                  Grunnloven. Representanten Dåvøy spør meg om jeg nærmest er overbevist i det
                  spørsmålet. Poenget er at man er jo ikke helt skråsikker i Lovavdelingen heller.
                  Men jeg syns man skal ta det Lovavdelingen sier, på alvor. Det er det vi gjør, og
                  det er derfor jeg mener det er hensiktsmessig, når man nå igangsetter et prosjekt
                  basert på frivillighet, at man foretar den vurderingen løpende og ser på det som
                  representanten Dåvøy var inne på, hvordan man har organisert dette teamet, om
                  eventuelt en annen organisering kan spille en rolle inn mot grunnlovsmessigheten.
                  Jeg ber om respekt for at man må kunne vurdere dette løpende. Derfor syns jeg det
                  hadde vært klokt å gjøre det om til et oversendelsesforslag, slik at man nettopp
                  fikk foretatt den vurderingen. 

 Jeg registrerte med en viss undring at representanten Heggø fra talerstolen tok
                  opp et forslag som ikke er en del av innstillingen fra komiteen, og som heller
                  ikke er omdelt i salen. I henhold til Stortingets forretningsorden skal forslag
                  det skal voteres over, som kjent være innlevert før kl. 9.00 møtedagen. Jeg antar
                  at presidenten vil oppklare hvilken status dette forslaget egentlig har. 

Når jeg bad om ordet, var det ellers fordi jeg har litt vanskelig for helt å
                  forstå den relativt vidløftige diskusjonen om Grunnloven i denne sammenheng. Det
                  Stortinget inviteres til, er jo ikke å ta standpunkt til et vedtak av en lov. Det
                  Stortinget inviteres til, er å ta standpunkt til en anmodning til Regjeringen om
                  at den skal fremme en slik sak for Stortinget. Det at det foreligger en uttalelse
                  fra Lovavdelingen hvor det påpekes at her er det problemer, kan umulig brukes som
                  et argument mot at Stortinget retter en slik anmodning til Regjeringen. Det må jo
                  anses som soleklart at dersom Regjeringen under arbeidet med å følge opp
                  Stortingets anmodning, kommer til det resultat at dette ikke lar seg gjøre uten en
                  grunnlovsendring, vil naturligvis Regjeringen ikke invitere Stortinget til å fatte
                  et slikt vedtak. Så jeg synes nok egentlig denne vidløftige debatt om Grunnloven i
                  denne sammenheng er relativt uinteressant. 

Det har tidligere vist seg i mange saker i denne perioden – som representanten
                  Syversen var inne på – at regjeringspartiene ikke har hatt noen problemer med å
                  medvirke til å vedta lover i Stortinget som står i et ganske anstrengt forhold til
                  Grunnloven. Da kan da ikke Regjeringen motsette seg å bli pålagt fra Stortinget å
                  arbeide videre med en sak som denne. 

Det er en grunnleggende og prinsipiell forskjell mellom en ordning basert på
                  frivillighet og en obligatorisk ordning. Den kan i sin korthet – for alle som
                  kjenner virkeligheten bak disse sakene – formuleres slik: Der hvor det er skjellig
                  grunn til å tro at det er problemer knyttet til et plutselig, uforklarlig
                  dødsfall, er det naivt å tro at noen av egen fri vilje vil anmode om at det skal
                  settes i gang gransking. 

 Jeg vil bare gi min støtte til representanten Inge Lønnings vurdering av dette. 

Jeg mener at det opposisjonen ber om, er noe ganske annet enn det representanten
                  Lønning nå ønsket seg, hvor han sa at Regjeringen ikke kunne motsette seg «å
                  arbeide videre med» dette. Det er jo derfor vi ber om at dette gjøres om til et
                  oversendelsesforslag, for forslagets ordlyd er jo nettopp at «Stortinget ber
                  Regjeringen fremme sak for Stortinget om innføring av obligatorisk
                  dødsstedsundersøkelse». – Man pålegger Regjeringen å fremme sak. Men det «å
                  arbeide videre med» dette spørsmålet, er jo det vi har sagt vi ønsker å gjøre, for
                  bl.a. å se på resultatene av det som nå igangsettes, og vurdere – som bl.a.
                  representanten Dåvøy var inne på – om det fins andre former man kan organisere
                  dette inn under for å gå klar av Grunnloven. 

Jeg må jo si at jeg håper at opposisjonspartiene hører på representanten Inge
                  Lønning. Gjør man dette om til et oversendelsesforslag, så vil nettopp Regjeringen
                  akseptere at dette skal vi «arbeide videre med», for å bruke Lønnings språkdrakt.
               

 Jeg får vel si at det har vært en viss utvikling i løpet av debatten. Det skjer
                  ikke alle saker her i salen, så i så måte er det jo noe positivt i dette. 

La meg fastslå et par ting. Hvis det er slik at Regjeringen må ha en anmodning fra
                  Stortinget for å arbeide videre med denne saken, sier det jo meg noe om at dette
                  har ikke så veldig stor interesse for Regjeringen. En sak innbærer vel også at man
                  kommer med pro- og kontraargumenter og sier at slik kan vi gjøre det, eller slik
                  kan vi ikke gjøre det, og så presenterer man en konklusjon for Stortinget på en
                  dertil egnet måte. Men hvis Regjeringen ikke ønsker å arbeide med dette på egen
                  kjøl, men må ha et pålegg fra Stortinget, er det en indikasjon på hvilken
                  interesse Regjeringen har for temaet obligatorisk dødsstedsundersøkelse. 

Jeg vil også si at man i hvert fall – hvis man arbeider videre med denne type
                  saker – må se på forholdet mellom barnerett kontra den gammeldagse
                  husinkvisisjonsparagrafen, slik den har vært forstått i Grunnloven. Dette er ikke
                  snakk om en hvilken som helst undersøkelse – her er det snakk om små barns
                  rettigheter, som har hatt en helt annen utvikling, både i norsk rett og i
                  internasjonal sammenheng, enn tidligere. Det er et meget dynamisk område, og jeg
                  synes ikke, for å være ærlig, at man fra Regjeringens side har vektlagt det i
                  tilstrekkelig grad. 

 Statsråden antydet at jeg ikke helt hadde klarhet i hva representantforslaget går
                  ut på. Det ville i så tilfelle vært bemerkelsesverdig, i og med at jeg er en av
                  forslagsstillerne. Jeg tror jeg har relativt god innsikt i hva forslaget går ut
                  på, og hva som er hensikten med det. 

Men jeg skjønner ikke helt logikken i statsrådens argumentasjon mot å vedta
                  forslaget. Regjeringspartiene går jo inn for at forslaget skal vedlegges
                  protokollen. Hvorfor er man da så febrilsk opptatt av å unngå en avstemning i
                  forholdet mellom forslaget og forslaget om å vedlegge det protokollen? Alle
                  representantforslag som vedlegges protokollen, står selvfølgelig Regjeringen
                  fullkomment fritt til å ta opp og arbeide med hvis den på eget initiativ ønsker
                  det. Slik sett er det ingen vesentlig forskjell på et vedtak som går ut på å
                  vedlegge et representantforslag protokollen, og et oversendelsesforslag til
                  Regjeringen. De vil ha tilnærmet likeverdig status. Men det forslaget tar sikte
                  på, er jo å be Regjeringen konkret om å fremme en sak for Stortinget ut ifra den
                  antagelse at det er et klart flertall på Stortinget som ønsker en obligatorisk
                  dødsstedsundersøkelse i disse tilfellene. 

Det jeg sa, var at om Regjeringen i arbeidet med å etterkomme et slikt ønske
                  skulle komme til at det ikke lar seg gjøre å innføre dette så lenge
                  grunnlovsparagrafen har den ordlyd som den har i dag, har jo det den ene logiske
                  og enkle konsekvens at da må man eventuelt foreslå å endre Grunnlovens ordlyd. Mer
                  komplisert er det ikke. Man kan da ikke på ramme alvor mene at en formulering av
                  en grunnlovsparagraf som er blitt til i en helt annen tid og med helt andre formål
                  for øye, skulle være en absolutt barriere mot å innføre noe som et klart flertall
                  på Stortinget saklig sett mener at vi bør innføre. I så tilfelle må jo Grunnloven
                  på dette som på ethvert annet område være åpen for forbedring og justering av
                  ordlyden. 

 Hans Olav Syversen har hatt ordet to ganger tidligere og får ordet til en kort
                  merknad, begrenset til 1 minutt. 

 Dette er egentlig veldig greit sett fra mitt ståsted. Vi voterer over forslaget
                  fra Høyre, slik det ligger i dag. Men så har jo faktisk Regjeringen selv fremmet
                  forslag i revidert nasjonalbudsjett om hvordan de ønsker dette gjennomført. 

Hvis regjeringspartiene har endret oppfatning – det høres det ut til at de har, og
                  det er positivt – har de full mulighet til å fremme sitt forslag før kl. 09.00 på
                  fredag. Da kan jeg love at Kristelig Folkeparti subsidiært vil støtte det. 

 Flere har ikke bedt om ordet til sak nr. 3. 

(Votering, se side 3689) 

Når det gjelder forslaget som Ingrid Heggø fremmet, vil presidenten komme tilbake
                  til dette under voteringen. 





                    

 Under debatten er det satt fram tre forslag. Det er 

forslagene nr. 1 og 2, fra Elisabeth Aspaker på vegne av Fremskrittspartiet
                        og Høyre 

forslag nr. 3, fra Ingrid Heggø på vegne av Arbeiderpartiet, Sosialistisk
                        Venstreparti og Senterpartiet 

Forslagene nr. 1 og 2 er inntatt på side 2 i innstillingen, mens forslag nr. 3 er
                  omdelt i salen. 

Når det gjelder forslag nr. 2, fra Fremskrittspartiet og Høyre, kan det ikke komme
                  til votering i Stortinget, da det er et forslag om endring i lov og hører hjemme i
                  Odelstinget. Forslaget bortfaller dermed. 

Inge Lønning har bedt om ordet til voteringsordenen. 

 Det er jo ganske uvanlig at Stortinget inviteres til å ta stilling til forslag som
                  er fremmet fra talerstolen mot slutten av behandlingen av en sak. Når det formelt,
                  antakelig, ikke kan avvises, er det fordi det i realiteten er et
                  oversendelsesforslag, som man vil se av ordlyden. Men det skaper jo en enda mer
                  uvanlig situasjon, for Stortinget har en meget solid innarbeidet tradisjon for at
                  oversendelsesforslag er enstemmige, og at de fremkommer ved at de som har fremmet
                  et forslag, selv går med på å forandre det til et oversendelsesforslag. Dette ble
                  i denne debatten uttrykkelig avvist, og så vidt jeg kan skjønne av den situasjonen
                  vi da har, ønsker de tre regjeringspartiene på egen hånd å fremme det samme
                  forslaget som et oversendelsesforslag. Jeg kan ikke i farten minnes at det finnes
                  presedens for noe slikt, og jeg synes under ingen omstendighet at det er
                  anbefalelsesverdig, hvis man er tilhenger av ryddighet i saksbehandlingen. 

Jeg ville vel mene at den mest naturlige måten er å votere alternativt mellom
                  forslag nr. 1 og flertallsinnstillingen fra komiteen, som går ut på å vedlegge det
                  protokollen. Det ville ha vært den vanlige voteringsmåte. Hva regjeringspartiene
                  så eventuelt ønsker å gjøre med dette oversendelsesforslaget, er for så vidt
                  resten av Stortinget uvedkommende. 

 Presidenten kan bare konstatere at forslaget er framsatt i debatten. Som
                  representanten Lønning helt riktig sa, har det form av et oversendelsesforslag,
                  men det er et forslag som er framsatt. Det som er en alternativ votering, er at
                  man stemmer over forslag nr. 1, altså fra Fremskrittspartiet og Høyre, opp mot
                  innstillingen og at man deretter stemmer over det forslag som er framsatt, altså
                  forslag nr. 3. 

 Det kan vanskelig være riktig å bruke uttrykket «votere over», for poenget med et
                  oversendelsesforslag er nettopp at det per definisjon ikke voteres over. Det er
                  det som er den uryddige situasjonen som dette forslaget skaper. Men å votere over
                  oversendelsesforslaget kan under ingen omstendighet være aktuelt. 

 Det er da behandlingsmåten vi i så fall tar stilling til i forbindelse med forslag
                  nr. 3. Kan Stortinget godta at vi gjør det slik presidenten foreslo, nemlig at vi
                  setter forslag nr. 1 opp mot innstillingen, og at vi så tar stilling til
                  behandlingsmåten av forslag nr. 3? Jeg oppfatter at det er enighet om det. 

Det voteres alternativt mellom innstillingen og forslag nr. 1 fra Fremskrittspartiet
               og Høyre. Forslaget lyder: 

«Stortinget ber Regjeringen fremme sak for Stortinget om innføring av obligatorisk
                  dødsstedsundersøkelse ved alle tilfeller av plutselig og uventet død i sped- og
                  småbarnsalder.» 

Komiteen hadde innstilt: 

Dokument 8:85 (2008–2009) – representantforslag fra stortingsrepresentantene Sonja
                  Irene Sjøli, Inge Lønning, André Oktay Dahl og Elisabeth Aspaker om innføring av
                  obligatorisk dødsstedsundersøkelse ved plutselig spedbarnsdød – vedlegges
                  protokollen. 

Votering:

Ved alternativ votering mellom komiteens innstilling og forslaget fra
                  Fremskrittspartiet og Høyre ble innstillingen bifalt med 56 mot 47
                  stemmer.

(Voteringsutskrift kl. 15.10.30)

 Forslag nr. 3, fra Ingrid Heggø på vegne av Arbeiderpartiet, Sosialistisk
                     Venstreparti og Senterpartiet, er et oversendelsesforslag og lyder: 

«Det henstilles til Regjeringen å fremme sak for Stortinget om innføring av
                        obligatorisk dødsstedsundersøkelse ved alle tilfeller av plutselig og
                        uventet død i sped- og småbarnsalder.» 

Presidenten vil foreslå at forslaget oversendes Regjeringen uten
                     realitetsvotering – og anser det vedtatt. 


                    
                    

 Ingen har bedt om ordet. 

(Votering, se side 3690) 





                    

 Det voteres over forslag fra stortingsrepresentant Elisabeth Aspaker på vegne
                     av Fremskrittspartiet og Høyre oversendt fra Odelstingets møte 10. juni 2009: 

«Stortinget ber Regjeringen legge til rette for at utstedelse av biometriske
                        pass fortsatt skal være en oppgave for det lokale politiet og hindre
                        sentralisering av denne tjenesten.» 

Venstre støtter forslaget. 

Votering:

Forslaget fra Fremskrittspartiet og Høyre ble med 60 mot 41 stemmer ikke
                     bifalt.

(Voteringsutskrift kl. 15.11.48)


                    
                    

 Ingen har bedt om ordet. 

(Votering, se side 3690) 





                    

 Det voteres over forslag fra stortingsrepresentant Elisabeth Aspaker på vegne
                     av Fremskrittspartiet og Høyre oversendt fra Odelstingets møte 10. juni 2009: 

«Stortinget ber Regjeringen foreslå en omlegging av leveringsrutinene ved
                     passutstedelser slik at pass enten utleveres ved personlig oppmøte hos
                     politiet, alternativt at pass sendes rekommandert til innehaveren.» 

Venstre støtter forslaget. 

Votering:

Forslaget fra Fremskrittspartiet og Høyre ble med 63 mot 40 stemmer ikke
                     bifalt.

(Voteringsutskrift kl. 15.12.13)


                    
                    

 Ingen har bedt om ordet. 

(Votering, se side 3690) 





                    

 Det voteres over forslag fra stortingsrepresentant Jan Arild Ellingsen på vegne
                     av Fremskrittspartiet og Høyre oversendt fra Odelstingets møte 10. juni 2009: 

«Stortinget ber Regjeringen snarest fremlegge en vurdering av i hvilken grad
                     EUs yrkeskvalifiseringsdirektiv påvirker nasjonal lovgivning, samt en vurdering
                     av i hvilken grad Norges EØS-forpliktelser tilsier at man blir forpliktet til å
                     godta tjenester fra utenlandske vekterselskap. Regjeringen bes om å legge frem
                     eventuelle lovendringsforslag snarest for å oppfylle våre internasjonale
                     forpliktelser.» 

Venstre støtter forslaget. 

Voteringstavlene viste at det var avgitt 62 stemmer
                     mot forslaget fra Fremskrittspartiet og Høyre og 39 stemmer for. 

(Voteringsutskrift kl. 15.12.33) 

 (fra salen): Jeg stemte galt. 

 De riktige tallene er da 61 stemmer mot forslaget og 40 stemmer for. 


                    
                    

 Ingen har bedt om ordet. 

(Votering, se side 3690) 





                    

 Det voteres over forslag fra stortingsrepresentant Jan Arild Ellingsen på vegne
                     av Fremskrittspartiet og Høyre oversendt fra Odelstingets møte 10. juni 2009: 

«Stortinget ber Regjeringen senest i forbindelse med fremleggelsen av
                     statsbudsjettet sørge for opprettelse av de stillingene som ble forutsatt av
                     Stortinget i 2001 ved vedtakelsen av den forrige lov om vaktvirksomhet.» 

Venstre støtter forslaget. 

Votering:

Forslaget fra Fremskrittspartiet og Høyre ble med 62 mot 41 stemmer ikke
                     bifalt.

(Voteringsutskrift kl. 15.13.10)


                    
                    

 Etter ønske fra familie- og kulturkomiteen vil presidenten foreslå at taletiden
                  blir begrenset til 5 minutter til hver partigruppe og 5 minutter til statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Det å kjøpe bolig er en stor investering for de aller, aller
                  fleste av oss. Det er en av de store utgiftene i livet vårt. I Norge har vi lagt
                  til grunn at vi ønsker en politikk der flest mulig skal ha mulighet til å eie den
                  boligen man bor i. Ved kjøp av en bolig er det derfor sånn at store feil og
                  mangler ved boligen får veldig store følger for folks økonomi, og også for folks
                  liv. Det dreier seg her om et marked der det fins en rekke useriøse aktører, og
                  komiteen er enig om at man ønsker flere grep for å få bukt med de useriøse
                  aktørene i dette markedet. Man ønsker bl.a. et mye mer effektivt tilsyn, der man
                  ser forbrukermyndighetene, de ulike organisasjonene innenfor byggebransjen og de
                  ulike andre offentlige myndighetene mye mer i helhet. 

Regjeringspartiene har egne merknader som de sikkert kommer til å gjøre rede for.
                  Jeg skal bare kort gjøre rede for de forslagene som ligger i saken. 

Det ene forslaget går ut på å utvide reklamasjonsfristen fra seks til ti år. Vi
                  ser i dag at veldig mange av de skadene som en bygning kan ha, veldig mange av de
                  feilene som kan ha vært gjort ved bygging, ikke oppdages i løpet av en så kort
                  periode som seks år, og at det først er i perioden mellom seks og ti år at man
                  oppdager følgene av en eventuell bygningsfeil. En utvidelse av reklamasjonsfristen
                  vil sånn sett gjøre det mye farligere å gjøre byggefeil og ikke ta hensyn til dem.
                  I tillegg ønsker forslagsstillerne at obligatorisk byggeforsikring og obligatorisk
                  tilstandsrapport utredes, noe som også ville medføre en større rettssikkerhet for
                  den enkelte boligkjøper. 

Det er i dag sånn at hvis du kjøper en bil – som også er en stor investering, men
                  en mye mindre investering enn det å kjøpe bolig, for de aller, aller fleste av oss
                  i hvert fall – får du utlevert et servicehefte som forteller historien til bilen,
                  hvor mange ganger man har hatt problemer, og hvilke utbedringer som er gjort. Men
                  kjøper du en bolig, foreligger det sjelden noe sånt servicehefte. Det kan vel ikke
                  gjøres obligatorisk, men et frivillig servicehefte mener vi kunne vært et stort
                  pre både for den som skal selge og for den som skal kjøpe en bolig. 

Vi mener også at man må se på ulike kompetansekrav overfor små foretak i sektoren. 

Venstre har også et forslag om å få en opprydding i nasjonale standarder. Vi har i
                  dag et konglomerat av sammensatte, ulike standarder i byggebransjen. Det å få
                  systematisert dette og laget noen nasjonale standarder ville ha gjort det mye
                  enklere å forholde seg til dette både for byggenæringa, for takstnæringa og også
                  for boligkjøpere, sånn at man vet hva det er som faktisk er god nasjonal standard,
                  og når den er fulgt. 

Jeg ønsker å ta opp de forslagene som ligger i saken. 

 Representanten Trine Skei Grande har tatt opp de forslagene hun viste til. 

 Kjøp av bolig er, som representanten Trine Skei Grande sa, for de fleste av oss
                  den største investeringen vi foretar. Det er derfor, som forslagstillerne
                  framhever, nødvendig med et godt regelverk som ivaretar forbrukernes rettigheter
                  på en god måte. 

Byggeboomen, de mange påviste byggefeilene og den kraftige veksten i boligmarkedet
                  har vist at regelverket på mange områder ikke er godt nok. Det er derfor
                  beroligende å vite at Regjeringen har tatt initiativ til en rekke prosesser og
                  tiltak for å styrke forbrukernes rettigheter på dette området. 

I fjor høst sendte Justisdepartementet på høring et forslag om å skjerpe
                  garantireglene i bustadoppføringslova og å lovregulere avtaler om videresalg av
                  boliger under oppføring. I tillegg har Kommunaldepartementet nå i vår sendt på
                  høring forslag til lovendringer for å forebygge problemer med lavinnskuddsboliger. 

I vår har også Takstlovutvalget overlevert sin utredning, NOU 2009: 6
                  Tilstandsrapport ved salg av bolig. Dette utvalget har bl.a. vurdert hvordan bruk
                  av tilstandsrapport kan gjøre det tryggere å kjøpe og selge bolig samt begrense
                  forbrukernes risiko og antallet tvister i forbindelse med bolighandel. 

På alle de punkter som forslagsstillerne fremmer, pågår det nå prosesser for å
                  styrke forbrukerrettighetene til norske boligkjøpere. Jeg er derfor litt forundret
                  over opposisjonens behandling av saken. Til tross for at tiltakene som er nevnt i
                  representantforslaget, i all hovedsak er under behandling i regjeringsapparatet,
                  ser opposisjonen det som nødvendig likevel å be om at de blir innført, eller
                  utredet enda mer. Det må i hvert fall være å slå inn åpne dører på de fleste
                  områder her. 

La oss ta f.eks. opposisjonens forslag om å innføre en ordning med servicehefte
                  for boliger: Faktum er det at det nå pågår flere lovendringsprosesser når det
                  gjelder omsetning av bolig, hvor utfallet av disse vil være avgjørende for om det
                  er nødvendig med et slikt servicehefte. Kanskje får vi et regelverk som vil være
                  enda mer restriktivt enn det som vil følge av et slikt servicehefte. Opposisjonen
                  foreslår videre å utrede byggeforsikringen og obligatorisk tilstandsrapport. Begge
                  disse forholdene er allerede utredet. 

Det eneste forslaget der det er et visst avvik i forhold til flertallets
                  standpunkt, er forslaget om å innføre ti års reklamasjonsfrist. Her er Regjeringen
                  og regjeringspartiene av den oppfatning at dette bør vente til vi har sett
                  virkningen av den allerede foreslåtte endringen om å utvide garantifristen fra to
                  til fem år. 

Arbeiderpartiet og de andre regjeringspartiene mener derfor at det for øyeblikket
                  skjer mange prosesser som vil resultere i at forbrukernes rettigheter ved kjøp av
                  bolig vil bli bedre. 

 Kjøp av egen nybygd bolig er antakelig den største og mest kostbare langsiktige
                  enkeltinvesteringen som folk gjør. Det har vi åpnet innleggene våre med alle
                  sammen her, så det er det tydelig bred enighet om. Når vi ser at byggefeil utgjør
                  4 pst. av verdien av nybygd bolig etter overtakelse, er det grunnlag for å se på
                  om lovverket ivaretar forbrukeren i tilstrekkelig grad. 

Jeg vil vise til Danmark og Sverige, som begge har ti års reklamasjonsfrist.
                  Danmark har obligatorisk byggforsikring, og erfaringen er at alvorlige byggefeil
                  ble redusert med over 20 pst. Vi registrerer at det er et arbeid på gang i
                  departementene med en garantiordning, og at det er pågående prosesser i kjølvannet
                  av Takstlovutvalgets innstilling, men vi utfordrer gjerne statsråden på når vi kan
                  vente å se resultater av dette arbeidet. 

Vi har vært igjennom en periode med eksplosiv utbygging av nye boliger i en tid
                  med knapphet på arbeidskraft og bruk av ufaglærte arbeidere. Mange har betalt for
                  mye for sine nye hus. Det er grunn til å tro at denne utbyggingen vil kunne føre
                  til at man i årene fremover vil se en økning av tilfeller av feil og mangler som
                  kan tilskrives dårlig håndverksarbeid og feil og mangler ved oppføring av huset.
                  Det haster derfor med å sikre forbrukernes muligheter til å kunne kreve erstatning
                  eller utbedring av feil eller mangler utover dagens gjeldende femårsgrense. 

Jeg registrerer at statsråden i sitt tilsvar til komiteen legger til grunn at i en
                  tid med finanskrise er byggebransjen særlig utsatt og bør ikke pålegges
                  ytterligere belastninger i form av økte forpliktelser for det sviktende arbeidet
                  som er utført. Dette er en litt underlig tilnærming til en bransje, som nettopp er
                  avhengig av å levere kvalitet for å sikre varige arbeidsplasser. Det er i dag satt
                  av enorme summer i krisepakker nettopp for å opprettholde aktiviteten i denne
                  næringen. Da er det et uheldig signal fra statsråden ikke å kreve høy kvalitet
                  tilbake ved at Regjeringen, gjennom sin politikk, vil understreke byggenæringens
                  eget ansvar for kvaliteten og holdbarheten på det arbeidet som blir utført. 

Jeg håper derfor at statsråden i sitt innlegg nå etterpå vil presisere nærmere for
                  Stortinget når vi kan forvente at tiltak iverksettes for å sikre at bransjen i
                  større grad bærer ansvar for feil og mangler, og at den glade eier av et nytt hus
                  kan sove godt om natten selv om man ikke oppdager at takkonstruksjonen brister
                  eller badegulvet mugner før etter at seks år er gått. 

Til slutt finner jeg grunn til å oppklare en mulig misforståelse hos statsråden.
                  Det trekkes frem som argument mot en utvidet reklamasjonsfrist at forbruker ikke
                  evner å skille slitasje fra byggefeil. Dette mener vi er en undervurdering og
                  representerer neppe noen stor utfordring. Mye tyder på at statsråden i sitt
                  tilsvar ikke helt har klart for seg at forslaget er knyttet til 

nybygg

, ikke annenhåndssalg mellom vanlige forbrukere. 

Jeg savner at regjeringspartiene i behandlingen av dette forslaget ville ivaretatt
                  forbrukerperspektivet sterkere, og setter min lit til at det pågående arbeidet
                  skal kunne gi bedre rettigheter for nybyggere i nær fremtid. 

Sigvald Oppebøen Hansen hadde her teke over
                  presidentplassen. 

 Jeg er tilfreds med at en samlet komité framhever viktigheten av å ha et regelverk
                  som sikrer forbrukeres rettigheter ved omsetning av bolig. Som flere har vært inne
                  på, er dette, i hvert fall for noen av oss, en stor og viktig investering, og
                  mange ganger viktigere enn kjøp av bil, for å si det slik! Regjeringa har derfor
                  tatt initiativ til flere tiltak for å styrke forbrukernes rettigheter på dette
                  området. Det er bl.a. fra representanten Gjul vist til at Justis- og
                  politidepartementet har hatt på høring et forslag om å skjerpe garantireglene i
                  bustadoppføringslova og å lovregulere avtaler om videresalg av boliger under
                  oppføring. 

Justis- og politidepartementet har også nylig sendt på høring Takstlovutvalgets
                  utredning, NOU 2009:6 Tilstandsrapport ved salg av bolig. I denne utredningen
                  drøftes bl.a. ulike virkemidler for å øke bruken av tilstandsrapport ved omsetning
                  av bolig til forbrukere. Det pågår dermed flere prosesser på dette området. 

Når det gjelder dette med når tiltak kan iverksettes, som noen har spurt om, må
                  jeg bare si at når noe er på høring, så er det på høring! Det er meningen at vi
                  skal ta tak i det når høringstiden er over, for å fremme lovforslag som vil være
                  relevant. Jeg er for så vidt også glad for forslaget som kommer, fordi vi trenger
                  å fokusere mer på dette. Det er mange andre tiltak som også iverksettes utover
                  dette med garanti, reklamasjonsordninger og desslike, men jeg mener at dette er et
                  område hvor vi skal ha press på lovutformingen, fordi det berører folks velferd i
                  så stor grad. 

Jeg er videre tilfreds med at komiteens flertall ønsker å legge til rette for en
                  hensiktsmessig oppfølging av disse prosessene. Det er viktig å prioritere det
                  arbeidet som allerede er igangsatt. 

Mindretallets forslag ville kunne komplisere og forsinke arbeidet samt kunne
                  medføre en risiko for å iverksette tiltak basert på sviktende premisser. Det er
                  først når vi ser resultatene av det pågående arbeidet, at vi vil ha grunnlag for å
                  vurdere om det er reelt behov for å vurdere ytterligere tiltak. Flertallets
                  innstilling tar etter min mening høyde for dette. 

Komiteens flertall går inn for å følge opp forslaget om å skjerpe garantireglene i
                  bustadoppføringslova, og framhever på denne bakgrunn at det ikke er hensiktsmessig
                  å vurdere en utvidelse av reklamasjonsfristen i bustadoppføringslova før man har
                  sett virkningene av disse endringene. Det er et godt eksempel på en del av de
                  hensynene som gjør seg gjeldende, at man faktisk ønsker å fylle opp med garantier,
                  som må virke raskt, og at det har betydning for hvor omfangsrike disse garantiene
                  blir i forhold til hvor lang reklamasjonstiden også er. Derfor er det slik at
                  dersom man skulle vurdere en utvidelse av reklamasjonfristen i
                  bustadoppføringslova på det nåværende tidspunkt, ville det kunne forsinke arbeidet
                  med garantireglene i bustadoppføringslova. 

Når det gjelder spørsmålet om obligatorisk tilstandsrapport, viser flertallet til
                  at dette er grundig utredet i Takstlovutvalgets utredning, som jeg viste til i
                  stad, og at denne vil bli sendt på høring. Jeg er enig med flertallet i at
                  vurderingen av om det bør innføres en ordning med obligatorisk tilstandsrapport,
                  bør foretas i den forbindelse. 

Komiteens flertall framhever videre at hvordan eierskifteforsikringsordningen
                  fungerer i praksis, henger sammen med den nærmere utformingen av reglene i
                  avhendingslova. En eierskifteforsikring, og den har jo bydd på mange utfordringer
                  for mange forbrukere, skal sikre selgeren mot det mangelansvaret denne måtte komme
                  i etter disse reglene. I Takstlovutvalgets utredning foreslås endringer i sentrale
                  deler av avhendingslovas regler. Utredningen inneholder også vurderinger av
                  hvordan disse endringene vil påvirke bruken av eierskifteforsikringer og
                  risikonivået ved flere slike forsikringer. Komiteens flertall anser det lite
                  hensiktsmessig å iverksette nærmere utredninger av reglene rundt
                  eierskifteforsikringsordningen nå når det pågår en slik prosess, og jeg er enig i
                  det. 

Når det gjelder spørsmålet om en ordning med obligatorisk byggfeilforsikring,
                  peker komiteens flertall på at dette allerede er utredet i NOU 2005:12, og at det
                  på denne bakgrunn ikke er naturlig å vurdere dette spørsmålet på nytt. Jeg slutter
                  meg til dette. I denne NOU-en konkluderte utvalget med at det ikke ville anbefale
                  en forsikringsordning som alternativ til bustadoppføringslova. Utvalget mente at
                  denne loven ivaretok behovet for å lovregulere garanti- og forsikringsordninger
                  for byggfeil med at lovens garantibestemmelser burde gjennomgås med tanke på
                  utvidelse av garantiens størrelse og varighet. Jeg vil understreke det. Jeg mener
                  at det er der vi i stor grad kan hente forbrukermessig gevinst, og det er derfor
                  vi nå har lagt an på å jobbe med dette i tida framover. Det er denne gjennomgangen
                  Regjeringa allerede har tatt initiativ til ved høringen av forslaget om å skjerpe
                  garantireglene i bustadoppføringslova. 

 Fleire har ikkje bedt om ordet til sak nr. 9. 

(Votering, sjå side 3691) 





                    

 Under debatten er det satt fram tre forslag. Det er 

forslag nr. 1, fra Trine Skei Grande på vegne av Fremskrittspartiet, Høyre,
                        Kristelig Folkeparti og Venstre 

forslag nr. 2, fra Trine Skei Grande på vegne av Høyre, Kristelig Folkeparti
                        og Venstre 

forslag nr. 3, fra Trine Skei Grande på vegne av Venstre 

Det voteres først over forslag nr. 3. Forslaget lyder: 

«Stortinget ber Regjeringen sette i gang et arbeid med en nasjonal
                  standardiseringsstrategi.» 

Votering:

Forslaget fra Venstre ble med 97 mot 6 stemmer ikke bifalt.

(Voteringsutskrift kl. 15.13.43)

 Det voteres over forslag nr. 2, fra Høyre, Kristelig Folkeparti og Venstre.
                     Forslaget lyder: 

«Stortinget ber Regjeringen utrede om det er mulig å innføre kompetansekrav
                        og et minimumskrav til små foretak innen byggfagene.» 

Votering:

Forslaget fra Høyre, Kristelig Folkeparti og Venstre ble med 77 mot 26
                  stemmer ikke bifalt.

(Voteringsutskrift kl. 15.13.59)

 Det voteres over forslag nr. 1, fra Fremskrittspartiet, Høyre, Kristelig
                     Folkeparti og Venstre. Forslaget lyder: 

«Stortinget ber Regjeringen fremme sak om å styrke forbrukerrettighetene til
                        norske boligkjøpere, blant annet ved at det innføres 10 års
                        reklamasjonsfrist og frivillig servicehefte for bolig. Obligatorisk
                        byggeforsikring og obligatorisk tilstandsrapport utredes.» 

Votering:

Forslaget fra Fremskrittspartiet, Høyre, Kristelig Folkeparti og Venstre ble
                  med 55 mot 48 stemmer ikke bifalt.

(Voteringsutskrift kl. 15.14.14)

Komiteen hadde innstilt: 

Dokument nr. 8:62 (2008–2009) – representantforslag fra stortingsrepresentantene
                  Torbjørn Hansen, Elisabeth Røbekk Nørve og Bent Høie om å styrke
                  forbrukerrettighetene til norske boligkjøpere – vedlegges protokollen. 

Votering:

Komiteens innstilling ble enstemmig bifalt.


                    
                    

 Etter ønske frå familie- og kulturkomiteen vil presidenten foreslå at taletida
                  blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve høve til tre replikkar med svar
                  etter innlegg frå medlemer av Regjeringa innanfor den fordelte taletida. 

Vidare vil presidenten foreslå at dei som måtte teikne seg på talarlista utover
                  den fordelte taletida, får ei taletid på inntil 3 minutt. 

– Det er å sjå på som vedteke. 

 (ordførar for saka): Stortingsrepresentantane Tørresdal, Eriksen, Grimstad og
                  Sørfonn ber Regjeringa gjera dei nødvendige endringar i Stortingets
                  rettferdsvederlagsordning for barn som har vore plasserte i barneheimar,
                  fosterheimar og spesialskular, slik at barn som har vore utsette for overgrep på
                  norske skular i utlandet, kan inkluderast i ordninga. Departementet har etter ei
                  vurdering kome fram til at det kan vera naturleg å gjennomføra ei utgreiing av
                  forholda ved dei norske skulane i utlandet, som forslaget gjeld, før Stortinget
                  eventuelt gjer vedtak om ei utviding av ordninga. 

I årsmeldinga for rettferdsvederlagsordninga seier Presidentskapet at ordninga
                  treng ein gjennomgang. I samband med justiskomiteen si behandling av årsmeldinga i
                  Innst. S. nr. 107 for 2008–2009 uttaler justiskomiteen m.a. at 

«man nå trenger en prinsipiell gjennomgang av ordningen. Det er grunn til å se
                     nærmere på om det er andre grupper enn de som i dag har fått en utvida og
                     tilpasset ordning, også burde hatt det samme». 

I brev av 3. februar frå Presidentskapet til Justis- og politidepartementet har
                  Presidentskapet følgt opp og skriv at dei ser det som naturleg at Regjeringa tek
                  initiativ til å utgreia ordninga. 

Fleirtalet i komiteen meiner at forholda for desse barna og ansvarsforholdet bør
                  utgreiast nærare før Stortinget eventuelt konkluderer med å ta denne gruppa inn i
                  rettferdsvederlagsordninga. 

Komiteen hadde ei skriftleg høyring i saka og fekk nokre innspel frå barn som har
                  gått på internatskule i Japan. Desse innspela gjorde inntrykk på komiteen, og med
                  bakgrunn i det ser komiteen det som naturleg at denne gruppa blir vurdert i
                  tilknyting til den nemnde gjennomgangen av ordninga. 

Det blir foreslått at forslaget blir lagt ved protokollen. 

 Det tok 50 år før Grete Salomonsen Hynnekleiv orket å fortelle sin historie om sin
                  oppvekst på den norske skolen i Japan. På NRKs Brennpunkt den 31. mars forteller
                  hun om seksuelle overgrep som foregikk på skolen. Det er en historie som det ikke
                  går an å unngå å bli berørt av. Læreren – i dette tilfellet òg rektor – forgrep
                  seg på flere av elevene på skolen. Han ble aldri dømt. Grete er dessverre ikke
                  alene om å oppleve overgrep og omsorgssvikt på norske skoler i utlandet. 

I årenes løp har mange norske skoler vært i drift i utlandet. Fylkesmannen i Oslo
                  og Akershus har vært og er tilsynsmyndighet på skolene. Det er skoler som eies av
                  misjonsorganisasjoner, norske bedrifter eller foreldre. Flere tusen barn har fått
                  sin grunnskoleutdanning på disse skolene. Det er barn av forretningsfolk,
                  forskere, ambassadepersonell og misjonærer. Norske myndigheter har godkjent disse
                  skolene, gitt dem støtte over statsbudsjettet, og de har hatt tilsynsansvar. Det
                  kan se ut som om dette tilsynsansvaret har sviktet. Kristelig Folkeparti mener at
                  det er rimelig at ofre for overgrep og omsorgssvikt ved disse skolene bør kunne
                  komme innunder Stortingets rettferdsvederlagsordning. Jeg mener at i behandlingen
                  av denne saken i komiteen har ført oss et viktig skritt i rett retning, og jeg vil
                  benytte anledningen til å takke både saksordføreren og komiteen for å ha tatt
                  denne saken veldig seriøst. Alle partier på Stortinget støtter nå en gjennomgang
                  av den allerede eksisterende erstatningsordningen for barnehjemsbarn, og at den
                  gruppen som har gått på norske skoler i utlandet, skal vurderes tatt inn i
                  ordningen. Jeg mener også at komiteen går langt i å antyde et statlig ansvar
                  overfor disse barna som har gått på offentlig godkjente skoler i utlandet. 

Kristelig Folkeparti mener at det er klart at norske myndigheter har et ansvar, og
                  at barn fra de norske skolene i utlandet som har vært utsatt for omsorgssvikt
                  eller overgrep, må komme innunder Stortingets rettferdsvederlagsordning. 

Norske misjonsorganisasjoner har i over 50 år hatt flere skoler i drift på flere
                  kontinent. Det at vi fastslår statens ansvar, fritar ikke disse organisasjonene
                  for ansvar. For noen måneder siden ble det sendt ut en spørreundersøkelse til 2
                  500 tidligere elever i alderen 18 til 90 år. Resultatet av denne undersøkelsen
                  skal offentliggjøres i en rapport i september. Dette vil gi verdifull informasjon
                  om oppvekstvilkårene til barn som bodde på skolene. Det vil også kunne være en del
                  av ytterligere saksopplysninger som komiteen etterlyser for å kunne vurdere om
                  denne gruppen skal inngå i rettferdsvederlagsordningen. 

Skal det faktum at disse barna gikk sin grunnskole i utlandet, frata dem retten
                  til et oppgjør? Deres situasjon er ikke lik barnehjemsbarnas situasjon, for disse
                  barna hadde foreldre som, sammen med organisasjonene, bidrog til et system hvor
                  man sendte barn bort på skole. I mange tilfeller ble barn helt ned i
                  seksårsalderen sendt på skole langt borte – gjerne dagsreiser borte. En eller to
                  ganger i året fikk barna dra hjem på besøk til mor og far. I mellomtiden var det
                  personell på skolen som hadde den daglige omsorgen for barna. I flere tilfeller
                  sviktet dette systemet totalt når det gav rom for at overgrep og omsorgssvikt
                  kunne finne sted. Organisasjonene må ta et moralsk ansvar for det som skjedde. 

En erstatning gjennom Stortingets rettferdsvederlagsordning, som Kristelig
                  Folkeparti anbefaler, vil aldri kunne dekke de menneskelige kostnadene ved et
                  overgrep. Det vil aldri kunne gjøre opp for sviket. Det vil like fullt gi et
                  etterlengtet håndtrykk til dem det gjelder: Vi tror deg. Vi beklager på vegne av
                  fellesskapet. 

Ved å innlemme denne gruppen kan vi reparere noe fra fortiden og bidra til en
                  bedre framtid for de berørte. Denne saken handler om samfunnet og staten vil ta
                  sin del av ansvaret for at overgrep kunne finne sted. 

 Den utvidede og tilpassede rettferdsvederlagsordningen for tidligere
                  barnevernsbarn som var på institusjon eller i fosterhjem kom på bakgrunn av en
                  lengre utredning som viste at mange av disse barna hadde hatt det vondt. Dermed
                  fikk de et høyere erstatningsbeløp. De fikk erstatning ved kun å levere en
                  egenerklæring om at de hadde gått på skolen eller bodd på institusjonen. Det var
                  ingen bevis som skulle legges til grunn. 

I ettertid har debatten om barn, som nå har blitt voksne, og som var på ulike
                  typer institusjoner, dukket opp. Det har ikke bare vært spørsmål om barn som har
                  gått på misjonsskoler, men det har vært spørsmål om barn som har gått på
                  spesialskoler, og barn som har bodd på tuberkulosehjem. Tilsvarende historier har
                  dukket opp i denne sammenheng. Det er ikke satt i gang noen utredning om denne
                  gruppen, men jeg får opplyst fra Justisdepartementet at man vil sette i gang et
                  omfattende arbeid med å følge opp det som har vært Stortingets presidentskaps
                  anmodninger i denne saken. 

 Fleire har ikkje bedt om ordet til sak nr. 10. 

(Votering, sjå side 3691) 





                    

 Ingen har bedt om ordet. 

(Votering, sjå side 3691) 





                    

 Det voteres over forslag fra stortingsrepresentant Ulf Erik Knudsen på vegne av
                     Fremskrittspartiet, Høyre, Kristelig Folkeparti og Venstre oversendt fra
                     Odelstingets møte 26. mai 2009: 

«Stortinget ber Regjeringen legge frem sak om at far på selvstendig grunnlag
                        opparbeider seg rett til fedrekvoten.» 

Votering:

Forslaget fra Fremskrittspartiet, Høyre, Kristelig Folkeparti og Venstre
                     ble med 55 mot 48 stemmer ikke bifalt.

(Voteringsutskrift kl. 15.15.14)


                    
                    

 Ingen har bedt om ordet. 

(Votering, sjå side 3691) 





                    

 Det voteres over forslag fra stortingsrepresentant Olemic Thommessen på vegne
                     av Høyre og Venstre oversendt fra Odelstingets møte 26. mai 2009: 

«Stortinget ber Regjeringen om å sette i gang en helhetlig gjennomgang av de
                        ulike ombudene og tilsynene med tanke på å omgjøre enkelte av ombudene til
                        tilsynsorganer.» 

Votering:

Forslaget fra Høyre og Venstre ble med 84 mot 18 stemmer ikke
                     bifalt.

(Voteringsutskrift kl. 15.15.35)


                    
                    

 Ingen har bedt om ordet. 

(Votering, sjå side 3692) 





                    

 Inge har bedt om ordet. 

(Votering, sjå side 3692) 





                    

 Ingen har bedt om ordet. 

(Votering, sjå side 3692) 





                    

 Etter ønske frå finanskomiteen vil presidenten foreslå at taletida blir avgrensa
                  til 5 minutt til kvar gruppe og 5 minutt til statsråden. 

Vidare vil presidenten foreslå at det ikkje blir gjeve anledning til replikkar
                  etter dei enkelte innlegg, og at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er vedteke. 

 (ordfører for saken): Dette forslaget, fra representantene Leirstein, Rytman,
                  Hagesæter og Tybring-Gjedde, dreier seg om å få en årlig beregning av en såkalt
                  skattefrihetsdag. Forslagsstillerne viser til at det i noen land og i enkelte
                  miljøer blir forsøkt gjort beregninger på å finne den dagen da en skattyter har
                  tjent nok penger til å betale skatter og avgifter, og at en etter denne dagen kan
                  begynne å tjene penger til seg selv. Disse miljøene har beregnet at den såkalte
                  skattefrihetsdagen f.eks. for USA er i midten av april og for land som Norge og
                  Sverige i slutten av juli. Forslagsstillerne sier selv at de ikke har hatt
                  mulighet til å vurdere om de ulike beregningene er sammenlignbare, men hevder
                  samtidig at å finne en slik dato vil være en god indikator på hvordan
                  skattetrykket utvikler seg i Norge. Vi er også kjent med at
                  Skattebetalerforeningen i Norge har foretatt slike beregninger i flere år. 

Når en ser begrunnelsen for forslaget, og hvordan tallene brukes, er det vel greit
                  å fastslå at de som ønsker denne type beregning, er folk som gjør det av
                  ideologiske grunner. De mener at så lite skatt og så tidlig dato som mulig er
                  målet, mens en sein dato og høyere skatt er ille – dvs. USA er bra, men Sverige og
                  Norge er fy. 

Et flertall i komiteen, alle unntatt representantene for Fremskrittspartiet og
                  Høyre, mener at forsøk på slik beregning som foreslått, er lite anvendbart, og at
                  det verken er behov for eller tilrådelig å bruke ressurser på å opprette en slik
                  indikator. Flertallet mener at indikatoren som er foreslått, baserer seg på et
                  resonnement om at skattyteren ikke får noen gjenytelser av innbetalte skatter og
                  avgifter. Flertallet deler ikke et slikt resonnement og mener at størstedelen av
                  skatteinntektene kommer skattyterne til gode. Det norske velferdssystemet er jo
                  nettopp basert på at myndighetene gir sine innbyggere en rekke viktige tjenester,
                  tjenester som en i land en ønsker å sammenligne seg med, må betale helt eller
                  delvis av egen lomme. Om f.eks. sykehusopphold og utdanning ikke var finansiert
                  over offentlige budsjetter, ville det bidratt til at skattefrihetsdagen kom
                  tidligere på året. Vi er kjent med at i enkelte afrikanske stater er det ikke
                  skatt i det hele tatt. Der kan de begynne å feire 1. januar. Det er vel kanskje
                  ikke noe mål verken for Fremskrittspartiet eller andre. 

Jeg mener at en slik indikator gir liten eller ingen mening, og konstaterer også
                  at denne indikatoren i liten grad brukes internasjonalt. Flertallet mener
                  selvfølgelig at det er viktig å gjøre sammenligninger med andre land, men viser
                  til at det eksisterer en rekke internasjonalt anerkjente indikatorer som er godt
                  egnet til å gi sammenlignende analyser og god informasjon om ulike sider av
                  skatte- og avgiftssystemer. Dette er indikatorer som er kvalitetssikret for å
                  sikre mest mulig internasjonal sammenlignbarhet. 

Representanten Rytman uttalte i forrige sak at han var bekymret for bruk av sine
                  skattepenger til kulturformål i Nord-Norge. Jeg er bekymret for at det skulle gis
                  beskjed til det offentlige byråkratiet i Norge om at de skulle sitte og utrede
                  saker av denne type for mine skattepenger. 

Flertallet deler statsrådens konklusjon, at det ikke er behov for eller tilrådelig
                  å bruke ressurser på å opprette en slik indikator som representantene fra
                  Fremskrittspartiet foreslår. Flertallet, bestående av Arbeiderpartiet, SV,
                  Senterpartiet, Kristelig Folkeparti og Venstre, bifaller derfor ikke forslaget.
               

 Som saksordføreren har redegjort for, er bakgrunnen for dette forslaget at en
                  årlig beregning av skattefrihetsdagen vil være en god indikator på hvordan
                  skattetrykket utvikler seg i Norge, og hvordan det skattetrykket er sammenlignet
                  med skattetrykket i våre konkurrentland. Det er hovedårsaken. I tillegg gjøres
                  dette for at folk flest enkelt skal forstå at fram til denne datoen er man, for å
                  spissformulere det, en «slave for staten». Etter denne dagen jobber man for å øke
                  inntektene til seg selv og sin egen familie, inntekter som man selv har råderett
                  over. 

Forskningsmiljøer i flere land beregner den såkalte Tax Freedom Day. I
                  Storbritannia er dagen 2. juni, i USA er det 3. mai, mens i Canada er det 4. juni.
                  I vårt naboland Sverige var skattefrihetsdagen i fjor 29. juli. 

Her i Norge har Skattebetalerforeningen i flere år forsøkt å beregne
                  skattefrihetsdagen i Norge. Dagen har de siste årene vært satt til 20. juli, og
                  vil sannsynligvis ende på samme dato i år. Men går vi tilbake til 2002 var
                  skattefrihetsdagen i Norge 31. juli, mens den i 2005 og 2006 kom tidligere, nemlig
                  22. juli. 

Selv om beregningen fra Skattebetalerforeningen gir en klar indikasjon på
                  endringen i skattetrykket fra 2002 til f.eks. 2005 og 2006, er beregningen ikke
                  kvalitetssikret, da vi i Norge har et ganske komplisert skattesystem, og en
                  fullstendig beregning er ressurskrevende. Derfor ønsker vi at det er
                  Finansdepartementet som er ansvarlig for en slik årlig beregning, og at dette
                  foretas i forbindelse med behandlingen av statsbudsjettet. Dersom revidert
                  nasjonalbudsjett medfører en endring i skattetrykket, bør det få som konsekvens at
                  skattefrihetsdagen fastsettes på nytt. 

Hvis Finansdepartementet står for den offisielle beregningen, unngår vi at det
                  blir sådd tvil fra finansministeren eller andre som mener at tallene ikke er
                  riktige, fordi det ikke er et nøytralt eller statlig organ som har utført
                  beregningen. 

For en stund siden sendte jeg skriftlig spørsmål til statsråden der jeg refererte
                  til en undersøkelse fra The Wall Street Journal og The Heritage Foundation, som
                  årlig utarbeider «Index of Economic Freedom». Denne rankingen plasserer Norge
                  langt bak våre naboland når det gjelder økonomisk frihet. De aller fleste land i
                  Nord-Europa, som f.eks. Irland, Danmark, Sveits, Storbritannia, Nederland,
                  Estland, Island, Luxemburg, Finland, Belgia, Østerrike, Tyskland og Sverige, er
                  langt bedre enn Norge på dette området. Norge ligger på 28. plass. 

The Wall Street Journal og The Heritage Foundation påpekte spesielt det høye
                  skatte- og avgiftsnivået, som trekker Norge ned. Videre får Norge en lav score på
                  frihet innen arbeidskraft/fleksibelt arbeidsmarked, bl.a. på grunn av stive og
                  rigide arbeidsreguleringer. En tredje faktor som trakk ned, var for stor offentlig
                  administrasjon, offentlige inngrep og offentlig eierskap. Andre momenter i denne
                  undersøkelsen som var verdt å merke seg, er at i 2000 lå Danmark dårlige an enn
                  Norge på rankingen, men i løpet av åtte år har Danmark gått forbi Norge med solid
                  margin. I dette tilfellet avviste finansministeren rangeringen fordi avisen The
                  Wall Street Journal er en såkalt høyrevridd avis og The Heritage Foundation en
                  kjent tenketank på høyresiden i USA. 

Derfor ber vi om at Finansdepartementet, eller gjerne Statistisk sentralbyrå eller
                  Senter for statlig økonomistyring, beregner den årlige skattefrihetsdagen, slik at
                  vi får offisielle tall, og ikke begynner å så tvil om hvem som har utført dette. 

I forrige sak diskuterte vi et representantforslag om sporbarhet av skattepenger.
                  Der var det enighet om at det skal være åpent for hvem som helst i Norge å se hva
                  skattepengene går til, noe finansministeren og alle i finanskomiteen er positiv
                  til. I denne sak mener vi i Fremskrittspartiet at folk flest også har rett til å
                  vite om det skattetrykket vi har i Norge. En årlig beregning av skattefrihetsdagen
                  vil være en grei måte å illustrere dette for folket på. Men det skjønner jeg at
                  flertallet i denne sal ikke er opptatt av. Jeg vil allikevel ta opp forslaget fra
                  Fremskrittspartiet. Subsidiært støtter vi forslaget fra Høyre om at
                  representantforslaget vedlegges protokollen. 

 Representanten Jørund Rytman har teke opp det forslaget han refererte til. 

Presidenten registrerer at det er fleire som kunne tenkje seg ein replikk, men det
                  er ikkje anledning til replikkordskifte i denne debatten. 

 Fra Høyres side har vi ikke behov for å holde noe langt innlegg i denne saken. Jeg
                  ønsker å ta opp forslaget fra Høyre og knytte en kort kommentar til det. 

Det er viktig å presisere at skattenivået i Norge er for høyt i forhold til i
                  mange land rundt oss, særlig formuesskatten, som rammer privat eierskap og norske
                  arbeidsplasser, og gjennom det også er med på å svekke det norske
                  velferdssamfunnet. Skattene på lavere og midlere inntekter må reduseres, derfor
                  kan en slik markering av skattefrihetsdagen skape viktig oppmerksomhet rundt
                  skattenivået i Norge. Det finnes imidlertid ingen internasjonale standarder som en
                  skattefrihetsdag nøyaktig kan beregnes etter, og de landene som har det, og som
                  representanten Rytman refererer til, tar ofte utgangspunkt i en rekke forskjellige
                  frittstående forskningsmiljøer, som også legger ulike kriterier til grunn. 

 Representanten Linda C. Hofstad Helleland har teke opp det forslaget ho refererte
                  til. 

 Jeg innrømmer gjerne at det hadde vært mer fristende med en replikk. 

På en måte fikk jeg en dypere forståelse av forslaget til Fremskrittspartiet da
                  representanten Rytman uttrykte at man var «slave for staten» i den grad man
                  betalte skatt. Det gir jo uttrykk for en prinsipiell holdning som jeg ikke helt
                  leste ut av representantforslaget, men som på en måte grunngir forslaget litt mer.
                  En som betaler mellom 30 og 40 pst. skatt, som undertegnede, er vel da ca. en
                  tredjedels slave for staten. 

Det kunne vært greit å vite om dette er Fremskrittspartiets prinsipielle holdning,
                  at i den grad man betaler inn til fellesskapet, er det en slags slavehandel, og at
                  når man har betalt sine dager med skatt, er det noen lenker som faller, og man er
                  plutselig fri. For det gir jo et annet perspektiv på velferdssamfunnet enn det jeg
                  tror de fleste andre partier har i denne salen. Det at vi i fellesskap bidrar til
                  noe som hele fellesskapet har glede av, og som ikke minst løfter dem som ikke har
                  samme midler som andre, synes jeg er et kvalitetstegn ved det norske samfunnet. Så
                  er det sagt. 

 Fleire har ikkje bedt om ordet til sak nr. 18. 

(Votering, sjå side 3692) 





                    

 Under debatten er det satt fram to forslag. Det er 

forslag nr. 1, fra Jørund Rytman på vegne av Fremskrittspartiet 

forslag nr. 2, fra Linda C. Hofstad Helleland på vegne av Høyre 

Det voteres over forslag nr. 1 fra Fremskrittspartiet. Forslaget lyder: 

«Stortinget ber Regjeringen sørge for at det blir foretatt en årlig beregning av
                  skattefrihetsdagen som presenteres i forbindelse med fremleggelsen av
                  statsbudsjettet.» 

Votering:

Forslaget fra Fremskrittspartiet ble med 79 mot 24 stemmer ikke
                  bifalt.

(Voteringsutskrift kl. 15.18.07)

 Det voteres så alternativt mellom komiteens innstilling og forslag nr. 2, fra
                     Høyre. Forslaget lyder: 

«Dokument nr. 8:105 (2008–2009) – representantforslag fra
                        stortingsrepresentantene Ulf Leirstein, Jørund Rytman, Christian
                        Tybring-Gjedde og Gjermund Hagesæter om årlig beregning av
                        skattefrihetsdagen – vedlegges protokollen.» 

Komiteen hadde innstilt: 

Dokument nr. 8:105 (2008–2009) – representantforslag fra stortingsrepresentantene
                  Ulf Leirstein, Jørund Rytman, Christian Tybring-Gjedde og Gjermund Hagesæter om
                  årlig beregning av skattefrihetsdagen – bifalles ikke. 

Voteringstavlene viste at det ved alternativ votering
                  mellom komiteens innstilling og forslaget fra Høyre var avgitt 68 stemmer for
                  innstillingen og 34 stemmer for forslaget. 

(Voteringsutskrift kl. 15.18.46) 

 (fra salen): Jeg stemte feil. Jeg skulle stemt for innstillingen. 

 Da rettes tallene til 69 stemmer for innstillingen og 33 stemmer for forslaget.
                     Komiteens innstilling er dermed bifalt. 


                    
                    

 Ingen har bedt om ordet. 

(Votering, se side 3693) 





                    

 Det voteres over forslag fra stortingsrepresentant Jan Tore Sanner på vegne av
                     Høyre og Venstre oversendt fra Odelstingets møte 11. juni 2009: 

«Stortinget ber Regjeringen om å fremme forslag med nødvendige lovendringer
                        slik at det kan opprettes et eget styre for Statens pensjonsfond – Utland.»
                     

Votering:

Forslaget fra Høyre og Venstre ble med 83 mot 19 stemmer ikke
                     bifalt.

(Voteringsutskrift kl. 15.19.41)


                    
                    

  Ingen har bedt om ordet. 

(Votering, se side 3693) 





                    

 Det voteres over forslag fra stortingsrepresentant Jon Jæger Gåsvatn på vegne
                     av Fremskrittspartiet, Høyre, Kristelig Folkeparti og Venstre oversendt fra
                     Odelstingets møte 8. juni 2009: 

«Stortinget ber Regjeringen sørge for at særskilt tilrettelagte skoler for
                        funksjonshemmede kan søke departementet om husleiegodtgjørelse.» 

Votering:

Forslaget fra Fremskrittspartiet, Høyre, Kristelig Folkeparti og Venstre
                     ble med 56 mot 47 stemmer ikke bifalt:

(Voteringsutskrift kl. 15.20.07)


                    
                    

 Ingen har bedt om ordet. 

(Votering, se side 3693) 





                    

 Det voteres over forslag fra stortingsrepresentant Jon Jæger Gåsvatn på vegne
                     av Fremskrittspartiet, Høyre, Kristelig Folkeparti og Venstre oversendt fra
                     Odelstingets møte 8. juni 2009: 

«Stortinget ber Regjeringen snarest utarbeide en oversikt over hvilke
                        tilskudd landslinjene får fra det offentlige, både staten, fylkeskommunene
                        og kommunene.» 

Votering:

Forslaget fra Fremskrittspartiet, Høyre, Kristelig Folkeparti og Venstre
                     ble med 55 mot 48 stemmer ikke bifalt.

(Voteringsutskrift kl. 15.20.26)


                    
                    

 Ingen har bedt om ordet. 

(Votering, se side 3694) 





                    

 Det voteres over forslag fra stortingsrepresentant Jon Jæger Gåsvatn på vegne
                     av Fremskrittspartiet, Høyre og Venstre oversendt fra Odelstingets møte 8. juni
                     2009: 

«Stortinget ber Regjeringen sørge for at skolenes resultater i de nasjonale
                        prøvene skal være en obligatorisk del av den årlige rapporten om tilstanden
                        i grunnskolen og videregående opplæring.» 

Votering:

Forslaget fra Fremskrittspartiet, Høyre og Venstre ble med 62 mot 41
                     stemmer ikke bifalt.

(Voteringsutskrift kl. 15.20.43)


                    
                    

  Ingen har bedt om ordet. 

(Votering, se side 3694) 





                    

 Det voteres over forslag fra stortingsrepresentant Jon Jæger Gåsvatn på vegne
                     av Fremskrittspartiet, Høyre og Venstre oversendt fra Odelstingets møte 8. juni
                     2009: 

«Stortinget ber Regjeringen legge frem forslag slik at alle private skoler
                        som tilbyr videregående opplæring i kombinasjon med toppidrett, blir
                        likebehandlet økonomisk i forhold til offentlige skoler med tilsvarende
                        tilbud.» 

Votering:

Forslaget fra Fremskrittspartiet, Høyre og Venstre ble med 62 mot 41
                     stemmer ikke bifalt.

(Voteringsutskrift kl. 15.21.02)


                    
                    

 Ingen har bedt om ordet. 

(Votering, se side 3694) 





                    

 Det voteres over forslag fra stortingsrepresentant Ine Marie Eriksen Søreide på
                     vegne av Høyre, Kristelig Folkeparti og Venstre oversendt fra Odelstingets møte
                     8. juni 2009: 

«Stortinget ber Regjeringen legge fram en sak der utfordringene knyttet til
                        inaktivitet og manglende fysisk aktivitet kartlegges og analyseres. Denne
                        gjennomgangen skal være utgangspunktet for hvilke kompetansekrav som skal
                        stilles for å lede fysisk aktivitet og kroppsøving i skolen.» 

Votering:

Forslaget fra Høyre, Kristelig Folkeparti og Venstre ble med 76 mot 27
                     stemmer ikke bifalt.

(Voteringsutskrift kl. 15.21.19)


                    
                    

 Ingen har bedt om ordet. 

(Votering, se side 3694) 





                    

 Det voteres over forslag fra stortingsrepresentant Dagrun Eriksen på vegne av
                     Kristelig Folkeparti oversendt fra Odelstingets møte 8. juni 2009: 

«Stortinget ber Regjeringen komme tilbake til Stortinget med et forslag til
                        nasjonale normer for lærertetthet i skolen.» 

Votering:

Forslaget fra Kristelig Folkeparti ble med 95 mot 7 stemmer ikke
                     bifalt.

(Voteringsutskrift kl. 15.21.35)


                    
                    

 Ingen har bedt om ordet. 

(Votering, se side 3694) 





                    

 Det voteres over forslag fra stortingsrepresentant Ulf Erik Knudsen på vegne av
                     Fremskrittspartiet, Høyre, Kristelig Folkeparti og Venstre oversendt fra
                     Odelstingets møte 8. juni 2009: 

«Stortinget ber Regjeringen sørge for å fremme sak om full økonomisk
                        likebehandling av private og offentlige barnehager.» 

Votering:

Forslaget fra Fremskrittspartiet, Høyre, Kristelig Folkeparti og Venstre
                     ble med 55 mot 48 stemmer ikke bifalt.

(Voteringsutskrift kl. 15.21.51)


                    
                    

 Ingen har bedt om ordet. 

(Votering, se side 3694) 





                    

 Det voteres over forslag fra stortingsrepresentant Ulf Erik Knudsen på vegne av
                     Fremskrittspartiet, Høyre, Kristelig Folkeparti og Venstre oversendt fra
                     Odelstingets møte 8. juni 2009: 

«Stortinget ber Regjeringen komme tilbake til Stortinget med forslag som
                        legger til rette for forutsigbar og stabil videre drift av
                        studentbarnehagene.» 

Votering:

Forslaget fra Fremskrittspartiet, Høyre, Kristelig Folkeparti og Venstre
                     ble med 54 mot 48 stemmer ikke bifalt.

(Voteringsutskrift kl. 15.22.08)


                    
                    

 Ingen har bedt om ordet. 

(Votering, se side 3695) 





                    

 Det voteres over forslag fra stortingsrepresentant Ulf Erik Knudsen på vegne av
                     Fremskrittspartiet, Høyre og Kristelig Folkeparti oversendt fra Odelstingets
                     møte 8. juni 2009: 

«Stortinget ber Regjeringen utsette overføringen av det økonomiske ansvaret
                        for barnehagesektoren til kommunene til målet om full behovsdekning er nådd
                        og til full økonomisk likebehandling av private og offentlige barnehager er
                        innført.» 

Votering:

Forslaget fra Fremskrittspartiet, Høyre og Kristelig Folkeparti ble med
                     60 mot 42 stemmer ikke bifalt.

(Voteringsutskrift kl. 15.22.26)


                    
                    

  Ingen har bedt om ordet. 

(Votering, se side 3695) 





                    

 Det voteres over forslag fra stortingsrepresentant Ulf Erik Knudsen på vegne av
                     Fremskrittspartiet, Høyre og Kristelig Folkeparti oversendt fra Odelstingets
                     møte 8. juni 2009: 

«Stortinget ber Regjeringen foreslå retningslinjer som pålegger alle
                        kommuner å ha inntektsgradert foreldrebetaling for barnehageplasser.» 

Votering:

Forslaget fra Fremskrittspartiet, Høyre og Kristelig Folkeparti ble med
                     61 mot 42 stemmer ikke bifalt.

(Voteringsutskrift kl. 15.22.49)


                    
                    

 Stortinget skal nå votere i sakene nr. 1–30. 





                
                
                

Voteringen i en sak finnes i slutten av referatet for hver enkelt sak.


            


            

 Det foreligger ikke noe referat. 




Dermed er dagens kart ferdigbehandlet. 




Ønsker noen ordet før møtet heves? – Møtet er hevet. 





                    
                    
                    

