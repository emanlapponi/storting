 Presidenten vil foreslå at
det velges en settepresident for Stortingets møter onsdag
og torsdag – og anser det som vedtatt.

Presidenten ber om forslag på settepresident.

 Jeg foreslår Ranveig Frøiland.

 Ranveig Frøiland
er foreslått som settepresident. – Andre
forslag foreligger ikke, og Ranveig Frøiland
anses enstemmig valgt som settepresident for dagens og morgendagens
møter.

Representanten Karl-Anton Swensen vil fremsette
et privat forslag.

 På vegne av Kystpartiet vil jeg fremme
et forslag om å justere drivstoffavgiftene etter
prisutviklingen på råolje for å sette
et øvre tak på prisene og derved gi
mer forutsigbare rammevilkår for transportbrukere og næringsliv.

 Representanten Magnhild Meltveit Kleppa
vil fremsette et privat forslag.

 Eg skal få fremja forslag om oppnemning
av ein krigsbarnkommisjon for vidare førebuing av eit nasjonalt
krigsbarnoppgjer.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at statsrådene Einar Steensnæs,
Torild Skogsholm og Kristin Krohn Devold vil møte til muntlig
spørretime.

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg. –

Vi starter da med første
hovedspørsmål, fra representanten Oddbjørg
Ausdal Starrfelt.

 Eg vil gjerne få stilla eit spørsmål
til samferdselsministeren.

Vegdirektoratet har anbefalt at me i Noreg
skal tillata vogntog som måler ca. 25 meter og
veg 60 tonn, på enkelte strekningar. Dette er ein kraftig auke både
i lengde og vekt, særleg lengde.

Erfaringar viser at tunge køyretøy
er involverte i ca. kvar fjerde trafikkulukke. Mange av desse ulukkene
er svært alvorlege, mange er faktisk dødsulukker,
og dei skjer i samband med forbikøyringar.

Arbeidarpartiet sitt råd er at me
ut frå omsynet til trafikktryggleiken må seia
nei til dette. Vil statsråden følgja dette rådet?

 For denne regjeringen er trafikksikkerheten
veldig viktig. I spørsmål som dette vil også selvfølgelig
trafikksikkerhet være et viktig element i de
vurderingene som vi må gjøre.

Vegdirektoratet har sendt inn et forslag til
mitt departement, hvor det blir foreslått å gi
en begrenset tillatelse til bruk av slike vogntog. Det har vært
en bred høring av dette forslaget. Hensikten med eventuelt å gi
denne tillatelsen er å lette bl.a. næringslivets
kostnader ved transport. Det er gitt tillatelse i enkelte andre
land for denne type vogntog.

Den høringen som Vegdirektoratet har
hatt i denne saken, har vært ganske stor og omfattende.
Det er ca. 100 høringsinstanser som har hatt muligheten
for å komme med innspill. Jeg vil nå gå gjennom
både det brevet som er kommet fra Vegdirektoratet, med
det forslaget som de ønsker å gå videre
med, og de høringene som er gjennomført. Det er også naturlig
for meg å lytte til de innspill jeg får fra Stortinget
i denne saken.

 Eg vil få takka statsråden
for svaret, og eg er glad for at ho ser på trafikktryggleik
som eit viktig element. Slik eg har forstått høyringsinstansane,
er det ingen som reiser tvil om at desse vogntoga i høve
til trafikktryggleiken er farlegare. Me ser òg nokre andre
negative sider, sjølv om delar av næringslivet
ser noko positivt, og det negative er at det kan føra
til ein dårleg distriktsprofil og gje ein viss sentraliseringseffekt.

Det er fyrst og fremst trafikktryggleiken me
er opptekne av i Arbeidarpartiet, at me som køyrer langs
vegane, og born som går langs vegane – og vaksne
for den saks skuld – skal sleppa suget frå trailerane.
Eg køyrer titt på vegane sjølv og treffer
trailerar, og når eg kjenner det suget som no er på vegen
med trailerar som er 6,5 meter kortare, må eg verkeleg
seia at eg vonar at statsråden finn å seia nei.
Det skal svært tunge argument til for å utsetja
folk for større farar på norske vegar.

 Jeg merker meg selvfølgelig det synspunktet
som representanten Ausdal Starrfelt har. Det har jo kommet innspill
begge veier når det gjelder trafikksikkerhet, bl.a. har
man gjort beregninger som tilsier at det vil være færre
vogntog på veien, gitt at disse tillates. Samtidig vet
vi alle, slik representanten her viser til, at opplevelsen av trafikksikkerhetssituasjonen
er viktig og riktig å ta med i dette bildet og i disse
avgjørelsene som må tas. Så jeg tar med
meg de synspunktene som representanten her frembringer, og jeg vil
ta en avgjørelse når det gjelder dette, rimelig
raskt. Men jeg ønsker å gå gjennom
de synspunktene som er kommet fra alle hold, og ønsker å se nøye
på de vurderingene som Vegdirektoratet har gjort.

 Det blir oppfølgingsspørsmål – Heidi Sørensen.

 Det er en kjensgjerning at de begrensede strekninger
hvor Vegdirektoratet foreslår at man skal få kjøre
disse svært lange trailerne, er nøyaktig de
samme strekningene hvor jernbanen kan konkurrere på godstransporten.
Dette betyr at forslaget også vil ha en betydelig
negativ miljøeffekt. Vil statsråden legge det hensynet
at vi ønsker å føre
mer gods over på jernbane, til grunn når hun skal
vurdere dette, i tillegg til at hun vurderer trafikksikkerheten?

Det er også grunn til å merke
seg at EU heller ikke tillater disse trailerne, og at
man bare har gjort unntak for Finland og Sverige. Så hva
vil statsråden legge til grunn når hun skal gjøre
disse vurderingene? Tar man miljøhensyn, og setter
man trafikksikkerheten i høysetet?

 Det er mange hensyn som bør tas med
i disse vurderingene. Det gjelder både fremkommelighet,
det gjelder transportkostnader, det gjelder miljø, ikke
minst, og det gjelder trafikksikkerhet. Nå viste det seg
jo ut fra de analysene som er gjort, at innvirkningen på miljøet
kan slå ut på flere måter. Hvis man får
fylt opp disse vogntogene på en fornuftig måte, og
får utnyttet den effektiviteten som kan ligge der, kan det
i seg selv innebære mindre utslipp. For meg er
det viktig at vi har miljøvennlig transport, ikke
minst på godssiden, men jeg ser at det kan være
flere sider ved denne saken. Det er ikke nødvendigvis
slik at miljøet tjener på det, men det 

kan 

tjene på at slike vogntog
er på veien framfor at man har flere korte. Hensynet
til alternative transportformer som er minst like gode, eller
mer miljøvennlige, må jeg også ta
med meg.

 Sigrun Eng – til oppfølgingsspørsmål.

 Statsråden har så langt ikkje
fortalt oss om sitt syn eller departementet sitt syn på dei
lange vogntoga. Men ser statsråden at det verkar konkurransevridande?
Det er fylke som ikkje har vegnett til å ta slik transport.
Det er berre nokre få utvalde strekningar som kan ta denne
typen bilar. Det må gå på tryggleiken
laus i ei så pressa næring, der inntektsmarginane
er små. Dette må vere enda
eit slag mot næringslivet i Distrikts-Noreg. Eg vil gi
statsråden eit nytt høve til å kome
med eit klart svar på korleis ho eigentleg stiller seg
til dei lange vogntoga på 25,25 meter.

 Nå har det, som jeg var inne
på, vært en prosess i Vegdirektoratet i forhold
til dette. Man har hatt en bred høringsrunde. Denne høringsrunden ønsket
jeg skulle bli gjennomført, og det har kommet veldig mange
høringssvar. De ønsker jeg å gå ordentlig
gjennom. Derfor har jeg ikke tenkt å komme med
et svar i dag, fordi jeg ønsker å bruke
litt tid på det – ikke lang tid, men
jeg ønsker å bruke litt tid.

Konkurranseforholdene er viktige i denne sammenhengen.
Litt av bakgrunnen for at dette forslaget dukket opp, etter
det jeg skjønner, var bl.a. konkurranseforholdene i Norden,
og de kunne tilsi et argument for disse vogntogene. Men så ser
jeg også, som representanten Eng her viser til, at det
kan være faktorer når det gjelder konkurranseforholdene
internt i Norge, som kan påvirkes av dette. Det er også noe
jeg kommer til å vurdere før jeg bestemmer meg.

 Vi går til neste hovedspørsmål.

 Jeg vil gjerne stille olje- og energiministeren
et spørsmål. Det er krig i Midtøsten.
En av konsekvensene av denne krigen er at oljeprisen stiger. Oljeprisen
er i dag over 26 dollar pr. fat, og det betyr at pengene renner
inn i den norske statskasse i stadig større flommer.

De norske bidragene til de palestinske
områdene er anslagsvis 100 mill. kr pr. år,
opplyste Jan Petersen SVs stortingsgruppe for noen tid
tilbake. Merfortjenesten på grunn av den høye
oljeprisen er anslagsvis 100 mill. kr pr. dag
for den norske statskasse. Det er klart at hovedansvaret
for å gjenoppbygge de palestinske
områdene må hvile på Israel – det
er Israel som nå systematisk driver og smadrer infrastruktur – men
samtidig hviler det et spesielt ansvar også på Norge
og andre land for å hjelpe til med gjenoppbyggingen
i Palestina. Mitt spørsmål til olje- og energiministeren
er da: Vil Norge også som leder
av giverlandsgruppen ta et initiativ til at
en del av den merfortjenesten Norge nå får,
brukes til å bygge opp igjen infrastruktur som smadres
av den israelske militærmakten?

 Når det gjelder Norges bidrag i Midtøsten både
i forhold til det å søke å få partene
til å forhandle rundt et forhandlingsbord og også det som
gjelder gjenoppbygging av det som blir ødelagt gjennom
krigføringen som skjer nå – og ytterligere også den
humanitære hjelp som åpenbart er nødvendig – viser jeg
til det som både statsministeren og utenriksministeren
har gitt uttrykk for. Det er Regjeringens samlede syn.

Situasjonen i Midtøsten
påvirker selvfølgelig prisene, det ser vi. Når
det gjelder mitt ansvar som olje- og energiminister, vil jeg vise
til at den norske beslutningen den 17. desember i fjor
var basert på tre forhold: For det første var
det en ensidig beslutning. For det andre var det en beslutning
som var tatt uten noe formalisert samarbeid verken
med OPEC eller med land utenfor OPEC. Og for det tredje
kunne denne beslutningen oppheves når som helst, dersom
det skulle vise seg at situasjonen på markedet
tilsa det. Regjeringen akter ikke å bruke
oljereguleringstiltak som et politisk virkemiddel. Det er markedssituasjonen
som vil styre vår beslutning i denne sammenheng.

 Jeg registrerer at oljeministeren ikke
svarer på spørsmålet. SV har gitt støtte
til den begrensningen i oljeproduksjonen som Regjeringen har gjennomført,
og vi vil også komme tilbake til disse spørsmålene
hvis Regjeringen selv ønsker det. Men det er
altså ikke mitt anliggende i dag.

Mitt anliggende er at Norge har en
rolle å spille. Jeg setter pris på at både
Jan Petersen og statsminister Bondevik stadig blir skarpere
i tonen overfor Israel, for det er nødvendig. Vi ser også at hele
den vestlige verden blir stadig skarpere i tonen, i likhet med den øvrige
verden. Samtidig hviler det et moralsk ansvar på oss. For
vi er en profitør på dette siden oljeprisen stiger,
bl.a. fordi det er en krig i Midtøsten. Det betyr at det
hviler et ekstra moralsk ansvar på oss, både
fordi vi leder giverlandsgruppen og fordi Norge
tradisjonelt har hatt en rolle å spille i Midtøsten.

Det å gi et signal om at man vil bidra
mer enn det Norge i dag gjør – Jan Petersen
har opplyst ca. 100 mill. kr i løpet av et år
til Palestina – er vel og
bra, men vår merfortjeneste er altså anslagsvis
100 mill. kr pr. dag! Ville ikke da et signal fra den
norske regjering om at vi ønsker å bidra
mer til gjenoppbyggingen av Palestina, være et
klokt og riktig bidrag i en slik situasjon?

 Jeg er helt enig i at det er naturlig at Norge,
med det spesielle og gode kontaktnettet vi har etablert
i Midtøsten med begge partene, går
inn i et sterkt engasjement på de områdene som
for så vidt representanten Djupedal nå nevner.
Men jeg har ingenting å tilføye utover det som både
statsminister og utenriksminister har sagt. Det er de regjeringsmedlemmene som
har et særlig konstitusjonelt ansvar for disse forholdene
som Djupedal tar opp. Dette er Regjeringens samlede syn, og det
er selvfølgelig også mitt syn.

 Det blir oppfølgingsspørsmål – Øyvind Vaksdal.

 Som allerede nevnt foretok Regjeringen i høst
sammen med bl.a. OPEC og Russland produksjonsbegrensninger på norsk
sokkel for å presse opp oljeprisene. Fremskrittspartiet
protesterte på disse begrensningene den gangen, grunnet
den økonomiske verdenssituasjonen og ikke minst
på grunn av at dette ville ramme de svakeste økonomiene
hardest. I pressen de siste dager har vi fått opplyst at
Regjeringen vurderer å oppheve produksjonsbegrensningene,
og IEA sier ifølge Aftenposten at de anbefaler Norge å gjøre
dette. Samtidig kunne vi lese på TV 2s tekst-tv
for to dager siden at statsråden hadde inngått
en avtale med sin russiske kollega om ytterligere begrensninger.
Vil statsråden bekrefte eller avkrefte om det
er inngått en slik avtale, eller vil man nå gå til
det fornuftige skritt å oppheve disse begrensningene?

 Jeg kan avkrefte at det er inngått
en slik avtale som det er referert til. Det er en misforståelse,
og det er også sendt korrigerende innlegg til
Dagens Næringsliv og Finansavisen som hadde disse oppslagene,
antakelig bygd på andre mediers framstilling.
Dette er, som jeg sa, en ensidig beslutning gjort av den norske
regjering uten formalisert samarbeid med noen.

Når det gjelder muligheten for at
produksjonsbegrensningene skal oppheves, er det et forhold som Regjeringen stadig
har til vurdering. Vi ser at oljeprisen ligger meget høyt.
Antakelig er minst et par dollar en krigspremie i forhold til situasjonen
i Midtøsten, men vi ser også at markedet
er veldig volatilt. I dag ser vi at oljeprisen har blitt redusert
med en halv dollar igjen. Det går altså opp og
ned avhengig av de politiske forholdene. Skulle oljeprisen derimot
feste seg på et uakseptabelt høyt nivå,
er selvfølgelig dette et grunnlag for Regjeringen til å revurdere
sin beslutning om produksjonskutt.

 Ingvild Vaggen Malvik – til
oppfølgingsspørsmål.

 IEA anbefaler Norge å åpne
kranene og øke oljeproduksjonen som en følge av bortfallet
av Iraks produksjon, for dermed å redusere oljeprisen.
Dette vil i så fall være en ren sympatierklæring
til Israel.

I tillegg er det også andre gode
argumenter for en høy oljepris. I utgangspunktet er faktisk
den internasjonale prisen på olje altfor lav
hvis man legger til grunn de konsekvensene både
produksjonen og forbruket har på miljøet.
Dessuten vil en høy oljepris gjøre alternativene til olje
mer konkurransedyktige, og nye fornybare energikilder vil gjøre
det lettere å oppfylle Kyoto-protokollen. Ser statsråden
disse politiske dimensjonene i forhold til en høy oljepris?

 Ja. Men det er ikke riktig at Regjeringen ønsker å bruke
regulering av oljemarkedet som et politisk våpen. Jeg har
overhodet ikke uttalt meg i den retning. Jeg sa også i
et tidligere svar til representanten Djupedal at den norske
regjerings beslutning når det gjelder regulering av oljemarkedet,
hviler på de tre hovedsøylene som jeg refererte
til. Det ligger altså ingen politiske dimensjoner i dette.
Det ville derimot være en politisk handling dersom
en nå skulle fastholde disse produksjonsreguleringene uavhengig
av hvordan prissettingen skulle være
i markedet.

Det kunne av VG i går fremstå slik
at fordi en ikke ville favorisere en av partene – i
dette tilfellet Israel – så skulle den norske
regjeringen fastholde produksjonskuttene. Det er ikke
den norske regjerings politikk på dette området.
Vi vil unngå ekstreme prisutslag, hva enten det gjelder lave
oljepriser, som har store negative konsekvenser, eller høye
oljepriser, som også kan ha store negative konsekvenser.
Det er bare dette som vil styre den norske regjerings
beslutning i dette tilfellet.

 Vi går da videre til neste
hovedspørsmål.

 Jeg har et spørsmål til – ikke overraskende – forsvarsministeren.

Sist fredag fremmet som kjent Regjeringen den
såkalte gjennomføringsproposisjonen. Lederartikler
i landets største aviser har betegnet proposisjonen
med ord som «pinlig» og «narrespill».
Dagen etter 9. april vil jeg også minne
om at Høyres landsmøte i fjor betegnet Arbeiderpartiets
tilsvarende proposisjon som en moderne utgave av 1930-tallets «brukne
geværs politikk».

I proposisjonen foreslår Regjeringen å tilføre
midler i en fireårs omleggingsperiode 2002–2005.
Denne planperioden er i henhold til Stortingets vedtak. Da blir
det meget merkelig, og jeg syns oppsiktsvekkende, at Forsvarsdepartementet
samtidig og uten konsultasjon med Stortinget har iverksatt
arbeidet med et såkalt langtidsdokument 2004.

Av oppdragsformuleringene for arbeidet går
det bl.a. fram at man skal videreføre arbeidet med innsparinger
i fredsdriften i Forsvaret og legge til rette for en videre modernisering
av Forsvarets styrkestruktur i tråd med bl.a. de krav man
har vært med på å utforme i NATO. Vi kunne
altså ikke stole på Sem-erklæringen.
Spørsmålet blir da: Kan vi stole på statsrådens
forslag til ramme i fireårsperioden og departementets
faktiske arbeid med å endre planperioden?

 Jeg oppfatter det dit hen at representanten
Widths hovedanliggende
var det arbeidet som er igangsatt med neste planperiode. Det er åpent
omtalt i den fremlagte gjennomføringsproposisjonen at departementet
holder åpent å fremskyve neste planperiode ett år.
Det er en ting vi kan diskutere med komiteen, for her har Stortinget
full anledning til å se på den muligheten eller
fortsette med de samme fireårssyklusene som vi
har i dag.

Det er helt naturlig at selv om vi nå står
ved starten av denne fireårsperioden, legges det et langsiktig
utredningsarbeid for å klargjøre
det vi kan komme til å foreslå for neste fireårsperiode.
Både investeringer i Forsvaret og de strukturene vi skal
operere med, krever en slik langsiktighet at vi har prosjekter i
Forsvarsdepartementet som strekker seg over både fire år, åtte,
ti, tjue, ja faktisk tjuefem år. Det er ikke
noe forsøk på å holde Stortingets vedtak
fra i fjor for denne fireårsperioden – jeg holdt
på å si – atskilt fra det vi faktisk
arbeider med til vanlig. Det er rett og slett en naturlig konsekvens
av at slikt langtidsarbeid begynner tidlig allerede i den perioden
vi er inne i.

Når det gjelder den fremlagte gjennomføringsproposisjonen,
vil jeg minne om at det som var Høyres hovedanliggender
nettopp på vårt landsmøte i
fjor, var å sikre en brigadetilstedeværelse i
Trøndelag, og det var å sikre en MTB-struktur.
Det var de to hovedanliggender som kom klart fram av landsmøteresolusjonen,
og begge disse to hovedanliggender mener jeg er godt ivaretatt
i den gjennomføringsproposisjonen som er fremlagt.

 Jeg synes jo det er merkverdig at man i denne
planperioden arbeider med en ny proposisjon, noe som ikke
er i henhold til Stortingets vedtak. I Innst. S. nr. 121 for 1994-95
og de påfølgende langtidsdokumenter står
det at man skal fremme fireårs langtidsproposisjoner, og
det er det Regjeringen nå prøver å omgå.

Jeg vil gjerne at statsråden skal
bekrefte eller avkrefte om dette langtidsdokumentet skal
inneholde ytterligere nedskjæringer i Forsvaret. Hvordan
skal i så tilfelle Forsvarets personell forholde seg til
det? Når vi heretter stiller spørsmål
i forbindelse med Forsvaret, vil vi da bli møtt med at
dette vil vi komme tilbake til i denne proposisjonen?

Det står også i
oppdragsformuleringen at man ønsker å legge
fram dette dokumentet i et år som ikke er valgår. Kan
statsråden begrunne det?

 For det første vil jeg gjøre
det helt klart at det ikke er Forsvarsdepartementets mål å endre
fireårs planleggingssyklus for Forsvaret. Vi synes at det å ha
en fireårs planleggingssyklus er riktig. Vi tror nok kanskje
at av hensyn til iverksettelsen av de strukturendringene som tas
for hvert fjerde år, hadde det vært gunstig å ha
stortingsvedtaket ett år tidligere, altså at hele
fireårssyklusen ble skjøvet fram et år,
slik at det samme Stortinget som gjorde vedtaket, også fikk
anledning til å være med på det
første oppfølgingsåret av den
nye planperioden. Det tror vi kunne vært formålstjenlig
av mange grunner.

Jeg vil igjen understreke at det er Stortinget
som sammen med Regjeringen bestemmer hvilke fireårssykluser
vi skal legge til grunn. Vi har ingen planer om å ta bort
fireårssyklusen. Samtidig må det selvfølgelig
være slik at man i planarbeidet foran enhver ny fireårssyklus ser
på et bredt spekter av muligheter for å modernisere den
strukturen man har, tilpasset nye forhold.

 Det blir oppfølgingsspørsmål – Marit Nybakk.

 Jeg synes det høres veldig interessant
ut at Stortinget skal ta stilling til neste planperiode i 2004,
og jeg vil minne om at det var fordi det var valgår, at Høyre ikke
var i stand til å inngå et forsvarspolitisk forlik
med bl.a. Arbeiderpartiet og Stoltenberg-regjeringen
i fjor.

Ellers er det slik at Høyre
slettes ikke er det eneste partiet som går
i voksenopplæring
når det kommer i regjering, men jammen har det hatt virkning
på Høyre. Jeg tror også etter å ha
hørt på Width at det kunne vært greit om
Fremskrittspartiet hadde fått
den voksenopplæringen. Det er vel som Dagbladet skrev i
går, at realitetssansen blir mer skjerpet på innsiden
av regjeringsbygningen enn i opposisjonstilværelsen på Løvebakken.

I fjor kalte Høyre Arbeiderpartiets
modernisering av Forsvaret for det brukne geværs politikk.
Jeg skal heve meg over det og ikke kalle Høyres
forsvarsproposisjon som nå er framlagt, for de brutte løfters
politikk, men spørre statsråden om hun nå er
innstilt på å samarbeide med Arbeiderpartiet.

 For det første takker jeg
for at det blir sett på som en positiv mulighet å fremskynde
neste fireårsperiode
ett år. Det vil selvfølgelig ikke forandre
noe av det innholdet som vi nå legger fram for år
2002, 2003, 2004 og 2005. Det betyr bare at 2005 blir
første år i den neste perioden. Det
får Stortinget og komiteen anledning
til å konkludere på når de behandler
proposisjonen.

Til det neste punktet, om voksenopplæring,
vil jeg si følgende: Når det gjaldt den retorikken Høyre
hadde i fjor vår, var det først og fremst rundt
landsmøtetidspunktet, på det tidspunktet Arbeiderpartiet
hadde fremmet sin proposisjon. Gjennom arbeidet i Stortinget etter
proposisjonsfremleggelsen nærmet Arbeiderpartiet
og Høyre seg betydelig. Det førte bl.a.
til at en MTB-struktur som ikke var med i Regjeringens
forslag, kom inn ved stortingsbehandlingen. Det betydde også at
Brigade 12 fra Trøndelag som var tatt ut, kom inn igjen.
Det gjorde at min forgjenger Godal sa i Stortinget at han var glad
for at særlig Høyre og Arbeiderpartiet
gjennom samarbeid i komiteen var
kommet til enighet om langt det meste som han la fram, og som ble
vedtatt i juni.

 Det blir oppfølgingsspørsmål – Siv
Jensen.

 Uansett hvor mange fine ord statsråden
bruker, kan hun ikke bortforklare det faktum at Høyre
ved en rekke anledninger før de kom i regjering, var kritiske
til den forsvarsproposisjonen som den daværende arbeiderpartiregjering
la frem. Det er også et faktum at forut for at
denne regjeringen ble dannet, foregikk det en betydelig kommunikasjon mellom
de tre partiene og Fremskrittspartiet. Ett av
de sentrale spørsmålene fra Fremskrittspartiets side
gikk nettopp på Forsvaret og Regjeringens vilje
til å finansiere strukturen. Det vi
nå ser, er at den viljen ikke lenger er til stede.
Mitt spørsmål til statsråden er: Skjønner
hun ikke at Fremskrittspartiets stortingsgruppe føler
seg lurt i dette spørsmålet, når en av forutsetningene
for regjeringsdannelsen og vår vilje til å si
ja til regjeringsdannelsen nettopp lå i uttalelser
fra Regjeringen, skriftlige sådanne, om at man ville sørge
for at finansieringen av den vedtatte forsvarsstrukturen kom til å skje?
Nå ser vi altså at det ikke er tilfelle,
og det vil jeg gjerne ha et svar på.

 Jeg skal være helt klar
på ett punkt: I Sem-erklæringen står
det at Regjeringen skal finansiere den struktur
Stortinget har vedtatt. Det er ikke i overensstemmelse
med det vi har lagt fram, fordi det ville kostet 30,9 milliarder kr,
og det vi har lagt fram koster 29,5 milliarder kr.
Det er en helt korrekt beskrivelse. Det var et grunnlag Fremskrittspartiet
baserte seg på, altså: Fremskrittspartiet
tolket det som fullfinansiering. Min utfordring
som forsvarsminister etter at jeg tiltrådte,
har vært å få til en praktisk god løsning
for Forsvaret. Der er et gap mellom 27,7 milliarder kr,
som ble lagt fram av den forrige regjering til Forsvaret,
og den kostnaden som ble beregnet omtrent på samme tidspunkt til
30,9 milliarder kr. Den løsningen jeg
har lyktes i å få til, er en økning på ca.
1,8 milliarder kr i året i fireårsperioden – økt
bevilgning, samtidig som jeg har måttet foreslå å gå ned
noe på struktur.

Når det gjelder videre samarbeid
med Fremskrittspartiet, håper jeg vi kan bruke
tiden fram til 19. juni til å bli enige om mest
mulig.

 Marit Arnstad – til oppfølgingsspørsmål.

 Når jeg tenker tilbake på Høyres
retorikk omkring disse spørsmålene, og statsrådens egne
uttalelser så sent som i den muntlige spørretimen
i november, må jeg si at ikke statsråden,
men partiet Høyre burde vurdere en
unnskyldning til Arbeiderpartiet for
en del av de uttrykk som ble brukt i løpet av i fjor vår. Det
er jo ikke slik at det er manglende økonomisk
mulighet som er årsaken til det man nå har gjort.
Det er en bevisst prioritering.

Etter Senterpartiets mening er det
slik at man nå prioriterer et forsvar som stort sett skal
utdanne soldater til internasjonale operasjoner, og at man prioriterer
ned det landbaserte nasjonale forsvaret. Man prioriterer også ned sikkerheten, ikke
minst til sjøs i nordområdene. Det er et forsvar
som er mindre fokusert på sjøområdene,
mindre fokusert på Nord-Norge og mindre
fokusert på det nasjonale vernepliktsforsvaret.

I likhet med representanten Width må jeg
få lov til å spørre statsråden:
Er det i det hele tatt grunn til å stole på Høyre
i forsvarspolitikken heretter, eller er det slik Høyres
egen forsvarspolitiske talsmann sa, at dette er et helt klart løftebrudd,
og at det er like greit å erkjenne det først som
sist?

 Å erkjenne først som sist at det vi
har lagt fram, ikke er 30,9 milliarder kr, er
vi helt klare på, og fullfinansiering
av Stortingets vedtak ville kostet 30,9 milliarder kr.

Det som jeg imidlertid ikke er enig
med representanten Arnstad i, er at det vi har lagt fram, er en
betydelig nedprioritering av landforsvaret og forsvaret av sjøområdene
i Nord-Norge. Tvert imot. Innenfor de rammene
vi har lagt fram, har vi fått til full oppgradering av
mtb-er i «Hauk»-klassen og investeringer i nye
mtb-er i «Skjold»-klassen. Vi har kjøpt
nye helikoptre til både Kystvakten og fregattene,
og vi sier at Sjøforsvarets tilstedeværelse
i sjøområdene i nord skal økes. Jeg har ikke endret
Stortingets vedtak om at Olavsvern skal være
en base. Vi har sagt at den basen skal legges inn under Håkonsvern
for at en skal kunne koordinere mtb-virksomheten
bedre. Det er ikke nedprioritering av Sjøforsvarets tilstedeværelse
i nord. Den satsingen vi har på Heimevernet, tilsier heller ikke
en nedbygging av landforsvaret.

 Per Roar Bredvold – til
siste oppfølgingsspørsmål.

 I VG av 27. mars 2002, etter
at innholdet i St.prp. nr. 55 ble kjent, kunne vi lese et
intervju med tidligere forsvarstopp fra regjeringspartiet
Høyre, nemlig Ingvald Godal, som sa følgende:

«Høyre
har kapitulert.» «Nå er det bare
Frp som holder skansen»

Videre sa han:

«Hvis ikke
Regjeringen bevilger penger i samsvar med Stortingets vedtak i fjor,
blir dette en farse.»

Statsrådens parti gikk inn i valgkampen
med Forsvarets fremtid som en av fanesakene. Det var også en
av fanesakene under regjeringsdannelsen, og Fremskrittspartiet støttet
denne dannelsen, bl.a. på grunn av løfter om Forsvarets
fremtid. Mange av oss føler oss sveket når det gjelder
forutsigbarheten om Forsvarets oppdrag og mål, og de sivile
og militæres fremtid er nå usikker. Ser statsråden
disse signalene, og skjønner statsråden at for
mange av oss har det som ble vedtatt den 13. juni 2001 – for mindre
enn et år siden her i Stortinget – som nettopp skulle
gi Forsvaret nok midler til aktivitet, nå fått
et skudd for baugen?

 Jeg skjønner at alle de
som håpet på 30,9 milliarder kr,
er skuffet. Samtidig vil jeg ikke gå med på at
dette har avgjørende betydning for Forsvarets fremtid.
Vi foretar en klar økning av forsvarsbevilgningene, til
det høyeste nivået siden Berlinmurens
fall. Dette gjør vi samtidig som vi flytter midler fra
drift til investering. I slutten av perioden får vi en
investeringsprosent på 29, mot 23 pst. i dag.
Det er de to hovedkravene til NATO-medlemsland som stilles av NATO-ledelsen: økt
overgang fra drift til investering for å redusere teknologigapet
overfor USA og det å få til en økning
i de reelle forsvarsbevilgningene. Vi gjør begge deler.
I forhold til det å ha et kompetent forsvar, som er på høyde
med det nye NATO, står vi fast på det, og det
er kvalitet over det vi legger fram. At man er skuffet over at ikke
alt er kommet med, er forståelig.

 Da går vi over til neste
hovedspørsmål.

 Eg har eit spørsmål til samferdsleministeren:

Kvart år går det mange ras
på norske vegar, både stein-,
jord- og snøras. I tillegg til dei ulempene som stengde
vegar fører til, skapar ras og rasfare frykt hos trafikantane.
Tap av menneskeliv i rasulukker gir grunnlag for slik frykt. Rassikring
handlar difor både om å redde menneskeliv,
skape tryggleik i folk sin kvardag og hindre at
ras fører til stengde vegar. Etter den tragiske
rasulukka i Hardanger, og også etter
møtet med den nasjonale rassikringsgruppa, har samferdsleministeren
i media uttrykt forståing for kravet om auka
innsats for rassikring.

Kva vil statsråden gjere for at den
uttalte forståinga ikkje berre blir tomme ord,
men at den òg resulterer i handling? Kan statsråden
f.eks. tenkje seg å lage ein forpliktande opptrappingsplan
for rassikring?

 Trafikksikkerhet er viktig for denne regjeringen.
Det har jeg sagt mange ganger i denne salen, og det gjelder også aspektet
rassikring. Det er mange som opplever hverdagen sin vanskelig
på grunn av at det er fare for ras. Det har pågått
et arbeid i mange miljø, for å si det sånn,
i forhold til dette engasjementet.

I 1999 ble det lagt fram en handlingsplan for
rassikring, hvor det ble lagt opp til at man skulle bruke 2 milliarder kr
til rassikringstiltak fram til 2007. Det er denne planen vi arbeider etter
innenfor rassikringsområdet. Det vil
i revidert nasjonalbudsjett bli gjort opp status for hvordan vi
ligger an i forhold til denne handlingsplanen.

Jeg mener det er viktig at vi har
et engasjement i forhold til dette. I år bruker vi rundt
400 mill. kr til ulike rassikringstiltak. Dette
er viktig fordi vi med jevne mellomrom ser at det går ras,
og – det som verre er – at det går liv
med i rasulykker. Derfor mener jeg det er viktig at vi
prioriterer rassikring. Det gjør vi, og vi skal nå,
som jeg sier, komme med et framlegg til Stortinget som viser status
på rassikringsarbeidet.

 Eg takkar for svaret.

Det som er heilt klart, er at planar er det
nok av. Statsråden viste til den nasjonale rassikringsplanen.
Fylke som har stor rasfare, har laga rassikringsplanar.
Dei har prioritert prosjekta. Den nasjonale rassikringsgruppa har peika
på over 1 700 prosjekt som bør rassikrast.
Dei har òg rekna ut at for å sikre desse
prosjekta, trengst det 15 milliardar kr. Det blir
difor litt defensivt når statsråden seier
at ein skal gå gjennom dei planane ein har. Planane ligg
der. Prioriteringane ligg der. Det som manglar, er handling. Dette
betyr òg at ein kan stille spørsmål ved både
busetjinga og næringslivet ute i distrikta som skal leve
med den faren som stadig rasfare utset dei for. Eg vil difor på nytt
be statsråden vere meir konkret på kva
som vil skje, bortsett frå at ein vil gå gjennom
planar som alt ligg der.

 Jeg vil se det som en viktig oppgave hele
tiden å sørge for at vi er bevisst på den
rasutfordringen vi har rundt om i landet. Det er vi i dag. Et problem
vi hadde i fjor, var at det ikke fantes planer som var
så konkrete at vi fikk brukt alle de pengene vi
bevilget for fjoråret. De pengene har vi nå overført
til inneværende år. I år er planene på plass.
Dermed kan vi få brukt dette beløpet.

Det er helt riktig at den nasjonale rassikringsgruppen har
kommet med en oversikt over prosjekter som til sammen utgjør
15 milliarder kr. Det sier litt om utfordringene
vi har. Dødsulykken som fant sted for ikke så lenge
siden, var til og med utenfor disse prosjektene. Det betyr at samlet
sett i vårt land har vi store behov når det gjelder
rassikring. Men vi har også andre store
trafikksikkerhetsutfordringer. Det er innbyggere i andre
deler av landet som ikke har rasutfordringer, men som også lever usikre
dager på grunn av trafikksikkerhetsbildet der de bor.

 Det blir oppfølgingsspørsmål – Oddbjørg
Ausdal Starrfelt.

 Me er opptekne av tryggleik på vegane
i dag. Arbeidarpartiet og Senterpartiet har
stilt kvar sine spørsmål, og eg veit
at Senterpartiet er samd med meg når
det gjeld vogntoga, og eg er samd med Senterpartiet
i at rassikring er viktig. Då tykkjer
eg det er skuffande at me skal verta svara med at me skal få ein
status. Har ikkje statsråden eingong ein intensjon
om å gjera noko meir? Å gjera opp status bergar
ikkje noko liv.

Ras er farlege i mange samanhengar. Me har
ein veg i Rogaland, mellom Bjerkreim og Byrkjedal, som
ein geolog frå Vegdirektoratet sa var noko av
det verste han hadde sett. Den er stengd, og den kjem
til å vera stengd ni–ti månader
i året om vi ikkje gjer noko. Er det akseptabelt at
riksvegar er stengde i månadsvis og kanskje år, eller
er statsråden open for å løyva
ekstra pengar i situasjonar som denne?

 Denne handlingsplanen for rassikring
som vi snakker om, er bygd på vurderinger som Stortinget
har gjort. Dette er ikke noe som er laget uten mål
og mening. Det har vært fokusert på rassikring
tidligere i denne salen, og det er det denne planen bygger på.
Derfor er det viktig at vi viser at vi følger denne planen. Ikke
minst vil jeg vise til at det er viktig at man følger
de prioriteringene som de ulike fylkeskommunene gjør når
det gjelder det øvrige riksvegnettet, og ikke
tar andre prosjekt foran, slik som det faktisk skjer i stor
grad når man skal prioritere bruken av midler. Da tar man
liksom en sjanse på at det plutselig skal komme ekstraordinære
rassikringsmidler. Jeg skjønner at det kan være
fristende, men hvis man i de ulike fylkeskommunene mener
noe med dette, så må man følge opp prioriteringene.

 Magnhild Meltveit Kleppa – til
oppfølgingsspørsmål.

 For foreldre som er urolege
for å senda ungane sine gjennom eit rasfarleg område,
og for næringslivsleiarar som vurderer å flytta bedrifta
si fordi dei er usikre på om transportane deira kjem fram,
held det ikkje at statsråden seier
at det går føre seg eit arbeid i mange
miljø. Arbeidet må gå føre
seg på vegane for å betra rasutsette strekningar.
Det er ledige folk. Det er ledig utstyr. Det er planar for rassikring
i gjeldande fylke. Det kom meldingar frå Eidfjord om ras før
påske, frå Årdal i går, og i Bjerkreim
og Byrkjedal har dei fått beskjed om at riksvegen berre
kan vera open når det er godt vêr.

Stortinget gav i si tid tilslutning til ein
felles dugnad for dei fylka som hadde mange vegar som enno
hadde grusdekke. Det var ei forbetring at dei fekk asfalt. Er statsråden
villig til å følgja opp med ein ekstra
dugnad til dei fylka som har rasutsette vegar?

 Vi må fokusere mye på rassikring,
men jeg kan heller ikke lukke øynene for at rundt
300 mennesker blir drept på norske veier
hvert år. Vi er nødt til å gjøre
en innsats i forhold til trafikksikkerhet der vi vet at det går
ras, men også der vi vet at det skjer mange vanlige
trafikkulykker. Vi har eksempler på at
vi har brukt midler i forhold til utbedring av veier for å hjelpe
på trafikksikkerhetsbildet, og at det har hjulpet. Når
det gjelder ras, er det ofte snakk om områder
hvor det ikke bor så mange mennesker, men hverdagen
for disse menneskene er preget av at man har usikre løsninger
på skoletransport og hva det skal være. Ja, slike
ting må vi ta innover oss.

Det representanten her spør om, er
om jeg i dag kan love hva vi kommer med i budsjettet.
Selvfølgelig kan ikke jeg forskottere hva som
kommer til å ligge i et budsjettframlegg, men jeg kommer
til å fokusere på at vi jobber i forhold til rassikring
og i forhold til trafikksikkerhet generelt.

 Geir-Ketil Hansen – til
oppfølgingsspørsmål.

 Jeg vil vise til at Stortinget i
forbindelse med behandlingen av statsbudsjettet i en egen merknad
tydelig har sagt fra om at både som et trygghetsproblem
og som et fremkommelighetsproblem kan rasfare være en medvirkende årsak
til utflytting fra distriktene og sentralisering av næringslivet.
I tillegg bad Stortinget Regjeringen om å komme tilbake
i revidert nasjonalbudsjett med en orientering om hvordan man skulle
gjennomføre handlingsplanen for rassikring. I Stortinget
har man fokusert på og vært tydelig på at
man ville løfte fram og prioritere rassikring. Man forventer
at Regjeringen skal følge dette opp.

Jeg vil vise til at det innenfor
de fylkesfordelte rammer – riksveirammene – hvor
statsråden viser til at fylkeskommunene kanskje prioriterer
andre ting, også er en øremerket
post til rassikring. Og med bakgrunn i de føringer som
Stortinget har gitt, vil jeg spørre statsråden om
hun kan signalisere at man vil satse mer på rassikring i årene
som kommer.

 Jeg vil gjøre mitt for at man skal
legge vekt på rassikring framover,
men det betinger at fylkeskommunene også gjør sine
prioriteringer i forhold til det øvrige riksveinettet.
Det nytter ikke hva jeg sier om det hvis dette ikke
blir fulgt opp lokalt. Derfor synes jeg at denne debatten er betimelig,
fordi nettopp dette blir satt i fokus. Jeg regner med
at de ulike fylkeskommune også setter dette i
fokus. Jeg ser at det kan være en trussel i forhold
til fraflytting i distriktene. Det er viktig at vi tar et felles
løft i forhold til dette, men da må alle
instanser og alle forvaltningsnivåer være
enige om denne satsingen.

 Vi går videre til neste
hovedspørsmål.

 Jeg har et spørsmål til forsvarsministeren.

Regjeringen Bondevik har foreslått å kutte
ut hele driftsstøtten på 28 mill. kr
til Det frivillige skyttervesen. Det er 929 skytterlag
og 850 skytebaner over hele landet, og 400 av
banene brukes av Heimevernet. Skyttervesenet har 170 000 medlemmer,
der 28 000 er under 21 år.

Mener statsråden at verdien
av skytterlagene er uten betydning for forsvarsevnen og forsvarsviljen?

 Nei, det mener forsvarsministeren
ikke.

Representanten Halvorsen
har helt rett i at Det frivillige skyttervesen har mye positivt
for seg. Det er positivt at så mange som mulig i Norge
har et aktivt forhold til bruk av våpen, og at vi har mennesker
i reserve som mestrer bruk av skytevåpen, også tilknyttet
forsvaret av landet. Men når det er sagt, har det vært
en hovedutfordring for oss å prioritere
de viktigste tingene for Forsvaret fremover.
Det er samtidig klart at Det frivillige skyttervesen, med 170 000 medlemmer,
er en frivillig organisasjon på lik linje med mange andre
frivillige organisasjoner. Når forsvarsbudsjettet ikke
inneholder poster til støtte til andre frivillige
organisasjoner, har vi funnet ut at det prinsipielt riktige er at
støtten til Det frivillige skyttervesen oppheves fra og
med 2003.

Jeg vil også gjerne få legge
til at det er riktig som representanten Halvorsen
sier, at det er 170 000 medlemmer. Hvis vi deler
den summen som vi foreslår å ta bort fra og med
2003 – 28 mill. kr i året – på de 170 000 medlemmene,
blir det 150 kr pr. medlem. Det er slik sett ikke
en dramatisk sum hvis man fordeler det på denne enorme
medlemsmassen. Jeg håper selvfølgelig at Det frivillige
skyttervesen vil være i stand til å opprettholde
sin aktivitet og utgjøre en del av den viktige kompetansen
vi har i Norge i forhold til det å skyte, sammen med
jegere, HV, medlemmer av pistolklubber osv., som ikke
får den samme støtten som skyttervesenet får.

Jeg vil også legge til at
Forsvaret fortsatt vil støtte skyttervesenet indirekte
ved at forsvarssjefen har valgt landsskytterstevnet som ett av de
to prioriterte stevnene som får Forsvarets støtte
i form av mannskap, som bidrar til at disse arrangementene kan gjennomføres.

 Jeg takker for svaret.

Jeg fastholder min hovedkonklusjon om at bruk
av penger til skyttervesenet er en god forsvarssak. For i et land
med så mange våpen er det viktig å ha
våpenkunnskap og våpenkultur. Jeg finner departementets
prioriteringer merkelige når vi vet at en større
evaluering, som nettopp er avsluttet, viste at Det frivillige
skyttervesen er den organisasjonen som har størst betydning
for Forsvarets totale virksomhet.

Hva er det da som gjør at forsvarsministeren
nå vil overprøve dette arbeidet som Forsvaret
selv har satt i gang?

 Det er ikke forsvarsministerens intensjon å overprøve
andres arbeid, tvert imot har vi i dialog med Forsvarets
ledelse kommet fram til de strukturelementer som vi føler
vi kan ta ut uten at det direkte berører forsvarsevnen.
Vi mener at det å opprettholde
et høyest mulig investeringsnivå på hær, sjø,
luft og heimevern samt å gjennomføre de moderniseringsprosesser
som er vedtatt, er Forsvarets primæroppgave, mens støtte
til frivillige organisasjoner er en sekundæroppgave som
fortrinnsvis i dag bør håndteres av andre
budsjetter enn forsvarsbudsjettet.

Når det er sagt, er jeg klar over
den historiske tradisjonen som skyttervesenet står for.
Det ble opprettet i 1893, med sterk medvirkning fra Stortinget.
Men jeg vil også få legge til at det
er mye som er endret i det norske forsvaret siden
1893, også knyttet til hvilke strukturelementer
som er viktigst for det norske forsvaret i dag.

 Vi går til neste hovedspørsmål.

 Jeg har et spørsmål til samferdselsministeren.

Jeg viser til en serie som har gått
i VG. Sist lørdag står det: «VG gransker:
Pengeslukene», og at 60 mennesker skal få en bro
med en prislapp på langt over 100 mill. kr. Ikke
det at disse menneskene ikke fortjener en bro, det gjør
de nok. Men når Regjeringen bruker så små midler til
veibygging, vil jeg ha statsrådens syn på om hun
syns det er en fornuftig bruk av de små veimidlene kontra
det hun hele tiden står og forfekter, at hun
skal sørge for rassikring, hun skal sørge for
trafikksikkerhet, og hun har en visjon om null drepte. Er det ikke
da bedre heller å satse på de trafikkutsatte
strekninger hvor det er mange ulykker, slik som på E18,
og også spesielt E6 gjennom Østfold
og E6 gjennom Gudbrandsdalen, hvor vi har mange trafikkskader, og
mange har blitt drept?

 Når det gjelder det konkrete prosjektet
som det ble vist til her, så er det et prosjekt som jeg ikke
har på mitt bord, og som jeg dermed ikke har
forholdt meg til.

Det er slik at prioriteringer av midler i stort
blir lagt i denne sal. I hvert års budsjett fordeler
man midler i hovedsak. Og da jeg i sted i forhold til et annet spørsmål viste
til at det er viktig når man snakker om rassikring, at de
enkelte fylkeskommunene også er konsistente når man
prioriterer prosjekter, så ligger det i dette: Hvis det er
slik at en fylkeskommune ønsker å prioritere
et prosjekt foran rassikring, så er det en sak vi må forholde
oss til. Jeg mener det er viktig at vi prioriterer gode
prosjekter på den måten at det er prosjekter som
innebærer reduserte transportkostnader både
for næringslivet og for enkeltpersoner, og at det er transportløsninger
som skaper et godt miljø. I en del distriktssammenhenger
kan det være viktig at man får gjennomført
viktige bru- og tunnelløsninger, eller hva det
skal være. Dette konkrete prosjektet har jeg problemer
med å kommentere, for det har jeg ikke gått
inn i.

 Jeg syns det er temmelig oppsiktsvekkende at
statsråden nå sier at et slikt stort
veiprosjekt til over 100 mill. kr ikke er hennes bord.
Det må være helt nytt i statsrådsammenheng.
Jeg trodde at alle veier var statsrådens bord
og domene, og ikke overlatt helt og holdent til andre.
Men det er greit.

Så sier også statsråden
at det er fylkene som prioriterer. Ja, men det er Stortinget, Regjeringen
og statsråden som fordeler pengene til fylkene, og det
er fem fylker som er veldig utsatte for trafikkulykker, bl.a. Østfold, Oppland
og Hedmark, som da får for lite fordi de har mange
ulykker. Vil hun gå inn og prioritere de fylkene hvor det
er flest trafikkulykker, eller vil hun fortsette med å gi
penger til dem som har kommet bra i gang med trafikksikkerhet, og
ellers bare la det skure og gå – dette er ikke
mitt bord?

 Nå sa jeg ikke mitt bord.
Jeg sa «på mitt bord», og det er en vesentlig
forskjell. Saken ligger ikke 

på

 mitt
bord. Alle samferdselsprosjekter er selvfølgelig
en del av mitt bord.

Når det gjelder trafikksikkerhet,
så er det et område som jeg har stor fokusering
på, som jeg akter å ha stor fokusering på,
og som jeg jobber med hver dag. Jeg har tidligere signalisert at
nettopp på grunn av trafikksikkerhetsbildet ønsker
jeg en framskynding av utbyggingen av E6 i Østfold. Dette jobber
jeg kontinuerlig med. Vi ser det i forhold til planer, vi ser det
i forhold til finansiering, og vi ønsker å få til
en framskynding på grunn av trafikksikkerhetsbildet, at
det er en viktig strekning for landet som sådant. På den
måten ønsker vi å gi signaler
om at trafikksikkerhet er viktig, og dette konkrete prosjektet er et
viktig prosjekt for nasjonen som sådan, også i
framkommelighetssammenheng.

 Det blir oppfølgingsspørsmål – Øystein Hedstrøm.

 Den samferdselspolitikken som vi i praksis
opplever i dag, med beløp i hundremillionersklassen
til distriktsprosjekter, har knapt noen verdi. Skal det
bedrives distriktspolitikk så må man jo velge ut
de prosjektene i et fylke eller i en region som har høy nytte–kost-verdi.

Og så til dette med trafikksikkerhet.
Jeg er østfolding og har gjennomlevd de siste ti årene
da vi har hatt over 60 dødsfall på E6, Norges
mest trafikkerte vei. Hvis vi ikke nå får
opp farten, vil vi få 30 nye veidrap før denne veien
blir realisert som en firefelts motorvei. Forstår ikke statsråden
at det må ha førsteprioritet å omprioritere
veimidlene, slik at vi slipper så mange veidrap i Norge
i tiden som kommer? Og vil hun ikke ta klart avstand fra den
politikken som føres med disse broene, tunnelene og veiene
ute i distriktene, som har null verdi?

 Nå nettopp redegjorde jeg
for prioriteringen i forhold til E6 i Østfold, og den står
jeg fortsatt ved. Og når det spørres om hvorvidt
jeg tar avstand fra satsing i distriktene, så gjør
jeg ikke det – uten at jeg dermed vil gå inn
på det konkrete prosjektet.

Vi trenger å ta hele landet
i bruk. Vi vil at folk skal ønske å bo
i hele landet. Derfor gjennomfører vi samferdselspolitiske
og samferdselsmessige tiltak rundt omkring i landet. Det finner
jeg riktig. Men det er også viktig at vi, når
vi foretar prioriteringer innenfor samferdsel, ser
på nytte–kostnad knyttet til prosjektene. Det
akter jeg å gjøre framover også,
men jeg akter også å se på hva som
er de distriktspolitiske effektene av at vi finner gode løsninger
i hele landet. Og trafikksikkerhet er fortsatt viktig.

 Vi går til neste hovedspørsmål.

 Jeg har et spørsmål til forsvarsministeren.

Godt under halvparten av de mannlige årskullene – dvs.
godt under en fjerdedel av de samlede kullene av alle
19-åringer – blir innkalt til førstegangstjeneste.
I praksis betyr det at hvis man har en vennegjeng på fire 19-åringer
som går ut av videregående
skole, går Kari til Blindern, Per drar til Trondheim
for å studere, Lise drar til en folkehøyskole,
og fjerdemann blir innkalt til verneplikt. Spørsmålet
er: Hvor urettferdig føler Nils eller Per dette?

I tillegg er det slik at mange faller av underveis.
Hva gjør Regjeringen for å få de beste
rekruttene? Og hva slags kompensasjonsordninger – kompetanse,
poeng, deleksamener osv. – kan statsråden tenke
seg å se på i forhold til det å styrke
verneplikten og rekruttene?

 Jeg er glad for dette spørsmålet,
for det går rett inn i en utfordring
som jeg har tatt meget alvorlig – ikke minst etter
besøk på de tre krigsskolene. Hvordan tar vi vare
på dem som velger Forsvaret som yrkesvei, som utdanningsvei, eller
som i hvert fall gjennomfører verneplikten, og deres
muligheter i det videre utdanningssystemet? Hvordan gir vi dem bonus
for innsats?

Her er jeg glad for å kunne opplyse
at jeg sammen med forsknings- og utdanningsminister Kristin Clemet har økt
tempoet for å få til en avklaring rundt bl.a.
dette med at det skal gi studiepoeng, og også at
de fagene man har tatt ved krigsskolen, skal telle i en senere sivil
utdanning. Dette tror jeg er svært viktig. Hvis man ser
bort fra jentene og ser på guttene, vil det nok i fremtiden være slik
at om lag halvparten begynner førstegangstjenesten. Da
er det svært viktig at det er den rette halvparten – den øvre – den
vi virkelig vil ha tak i når det gjelder kompetanse og
innsatsvilje. Da må det også være
lønnsomt, om ikke direkte økonomisk,
så i hvert fall lønnsomt i forhold til en senere
sivil karriere.

Jeg vil samtidig benytte anledningen til å si
at jeg tror ikke alle de tallene som representanten
Nybakk gav for hvor mange som gjennomfører, stemmer helt
med de bakgrunnstallene som jeg har fått. Fortsatt er det
slik i dag at ca. 60 pst. av guttekullene møter
opp første dag av tjenesten, men så faller
en del fra underveis. 100 pst. mottar innkalling, og ca.
60 pst. møter opp første dag.
I løpet av tjenesten reduseres altså tallet.

Men hovedspørsmålets intensjon,
hvordan sørge for å fokusere mer på å belønne
dem som faktisk velger denne veien, er en utfordring
jeg er opptatt av. Og her håper jeg at også utdanningskomiteen
vil bidra med sitt når det kommer en konkret
sak opp.

 Jeg takker statsråden for svaret. Det
siste hun sa, kan jeg for så vidt slutte meg til. Det kan nok også være
interessant å se litt på den
kvinnelige delen av 19-åringene i den sammenheng det her
snakkes om.

Jeg forstår det slik at til tross
for de tallene som statsråd Krohn Devold nevner, planlegges
det ytterligere kutt i antall vernepliktige. Da kan det jo være
litt interessant å utfordre
statsråden på det Høyre sa under behandlingen av
forsvarsreformen i fjor. Da var Høyre sammen
med bl.a. Kristelig Folkeparti med på en
merknad som sier at «prinsippet om
den allmenne verneplikten vil bli alvorlig undergravet om Regjeringens» – og
den gangen var det arbeiderpartiregjeringen – «omstillingsplan
for Forsvaret gjennomføres».

Nå tror jeg at det vel også i
denne saken er slik at Arbeiderpartiet
og den nåværende forsvarsstatsråden kan
se på dette spørsmålet i en sammenheng
og i samarbeid, slik at vi kan få gitt incentiver til dem
som faktisk gjennomfører verneplikten.

 Det er fra min side en klar vilje
til å gi både studiepoeng og andre
incentiver til dem som gjennomfører verneplikten. Når
det gjelder selve vernepliktsprosenten, sa Stortinget i fjor at
den burde være om lag 50 pst. Det er også denne
regjeringens politikk.

Den konkrete reduksjonen i vernepliktsstyrken
som gjennomføres i denne fireårsperioden – en
reduksjon fra ca. 60 pst. første
oppmøtedag til ca. 50 pst. første
oppmøtedag – skyldes omstillingene. Tiltaket er
midlertidig. Én årsak er at Forsvaret i denne omstillingsperioden
har overskudd på kompetanse. Mange soldater er rulleført uten
tilknytning til noen avdeling. Disse kan for en periode
overføres til forsvarsgrenene og således minke
behovet for førstegangstjeneste. Men dette tiltaket er
altså ment å være midlertidig
i omstillingsperioden.

 Det blir oppfølgingsspørsmål – Per
Roar Bredvold.

 Fremskrittspartiet
ser med stor uro på at tallet på ungdommer som
avtjener verneplikten, reduseres fra år til år.
Og når Regjeringen i tillegg foreslår å redusere
det ytterligere 10 pst., gjør det Fremskrittspartiet
svært skeptisk.

Det er viktig at så mange som mulig
avtjener verneplikten. Det kan da kanskje være
en tanke å gjøre verneplikten kortere, men slik
at i hvert fall flest mulig gjennomfører denne plikten.

Fremskrittspartiet
er redd Regjeringen med sine forslag vil uthule verneplikten
og folkeforsvaret. Og når det gjelder folkeforsvaret, er
Fremskrittspartiet også skeptisk til
at støtten til Det frivillige skyttervesen foreslås
fjernet. De gjør et godt ungdomsarbeid og øker
på den måten forsvarsviljen, forsvarsevnen og
totalforsvarets muligheter til å gjøre en god
innsats.

 Jeg deler Fremskrittspartiets interesse
for å ha en førstegangstjeneste som
omfatter flest mulig. Derfor sier jeg igjen: Jeg mener at
om lag en halvpart av guttene er det nivået vi
ligger på, ikke minst etter at det
har blitt innført en slags frivillig førstegangstjeneste
i Norge, i og med at en kan be seg fritatt og heller søke
siviltjeneste.

Jeg ber også om forståelse
for at det i denne fireårsperioden rent midlertidig er
en del rent praktiske utfordringer. Den ene er at vi trenger å bygge
opp nye garnisoner for å kunne flytte vernepliktige fra
ett sted til et annet sted. Vi trenger bl.a. å frigjøre
Værnes for Heimevernet, og, som jeg sa, har vi overskudd
på kompetanse som gjør at denne kompetansen midlertidig
kan overføres forsvarsgrenene og således minke
behovet for førstegangstjeneste. Men løsningen
på lang sikt ligger i Heimevernet, for etter
hvert som Sjøforsvaret, Luftforsvaret og Hæren
blir mindre enheter med mer vekt på rask operasjon
og internasjonal tjeneste, kan Heimevernet være svingprodusenten
som kan sørge for at halvparten av guttene gjennomfører
tjenesten.

 Kjetil Bjørklund – til
oppfølgingsspørsmål.

 Etter SVs oppfatning er det viktig å opprettholde
en allmenn verneplikt, og å gi de vernepliktige, uansett
tjenesteform, en mest mulig målrettet og fornuftig tjeneste
for å opprettholde en bred
vilje i befolkningen til å ta vare på land
og folk i en krise- eller krigssituasjon.

Et bredt flertall på Stortinget har
bedt Regjeringen om å utrede en tredje kategori
verneplikt. I St.prp. nr. 55 gir Regjeringen beskjed om at Regjeringen ikke ønsker å sluttføre
dette utredningsarbeidet. Mitt spørsmål til statsråden
er: Hva vil Regjeringen gjøre for at stortingsflertallets
vedtak om en full utredning av en tredje
kategori verneplikt blir gjennomført?

 Først vil jeg minne om at denne gjennomføringsproposisjonen
nå er fremlagt for komiteen og ligger
til behandling der. Mange av de detaljerte spørsmålene
som har blitt fremmet i salen her under spontanspørretimen,
må naturlig nok finne sin løsning gjennom komitearbeidet.

Når det gjelder en tredje
kategori verneplikt, som departementet er blitt bedt om å se
på, har det kommet noen prinsipielle innvendinger knyttet
til en slik tjeneste, bl.a. knyttet til internasjonale konvensjoner,
fordi det kan oppfattes som en form for tvangsarbeid når
en frikobler det fra selve verneplikten knyttet til Forsvaret. Så her
har det altså vært noen praktiske konvensjonsproblemer. Men
dette er et spørsmål som en kan bruke
tid på i komiteen for å se
om det er andre alternative løsninger enn de som
ble skissert sist Stortinget hadde dette til behandling. Jeg deler
i hvert fall SVs syn, at flest mulig av guttene bør ha
en eller annen form for plikt, enten det dreier
seg om Forsvaret, siviltjeneste eller
andre alternativer.

 Tiden for den muntlige spørretimen
er nå omme, og vi går over til den ordinære
spørretimen.





                    
                    
                    

 Det blir en rekke endringer i den
oppsatte spørsmålslisten, og presidenten viser
i den sammenheng til den oversikt som er omdelt på representantenes plasser
i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Åslaug Haga til statsministeren, blir besvart av justisministeren.

Spørsmål 2, fra representanten
Bjørn Jacobsen til utenriksministeren, utsettes til neste
spørretime, da utenriksministeren er bortreist.

Spørsmål 11, fra representanten
Karita Bekkemellem Orheim til utdannings- og forskningsministeren,
blir tatt opp av representanten Signe Øye.

Spørsmål 12, fra representanten
Bendiks H. Arnesen til sosialministeren, utsettes til neste spørretime,
da statsråden er bortreist.

Spørsmål 13, fra representanten
Karl-Anton Swensen til nærings- og handelsministeren, blir etter
anmodning fra statsråden flyttet og besvart etter
spørsmål 1.

Spørsmål 15, fra representanten
Ivar Østberg til kommunal- og regionalministeren, utsettes til neste
spørretime, da statsråden er bortreist.

Spørsmål 16, fra representanten
Svein Roald Hansen til kommunal- og regionalministeren, blir besvart
av forsvarsministeren på vegne av kommunal- og regionalministeren,
som er bortreist.

Spørsmålene 17 og 18, fra
henholdsvis representantene Marit Arnstad og Odd Roger Enoksen til
forsvarsministeren, er trukket tilbake.

Spørsmål 21, fra representanten
Kenneth Svendsen til miljøvernministeren, er trukket tilbake.





                    
                    








        

Spørsmål 1


    
        

Spørsmål 13


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 15


    
        

Spørsmål 16


    
        

Spørsmål 14


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    



                    

 Dette spørsmålet,
fra representanten Åslaug Haga til statsministeren, vil bli besvart
av justisministeren.

 Jeg tillater meg å stille følgende spørsmål,
som vil bli besvart av justisministeren:

«FNs konvensjon
om biologisk mangfold står på dagsordenen i Haag
9.–17. april. Patentrettigheter og eierskap til
genressursene i naturen vil stå sentralt. Luxemburg krevde
nylig reforhandling av EUs patentdirektiv ut fra etiske grunner.

Vil regjeringen Bondevik støtte
dette kravet for å bidra til å rette opp det svært
uheldige motsetningsforholdet mellom internasjonalt regelverk,
representert ved Biodiversitetskonvensjonen, og regionalt
regelverk, representert ved EUs patentdirektiv?»

 Det er vel kjent at EUs direktiv om rettslig
beskyttelse av bioteknologiske oppfinnelser, det såkalte
patentdirektivet, har vært omstridt i mange leire. Både
etiske og miljømessige problemstillinger har
vært oppe i debatten, både
nasjonalt og internasjonalt.

Regjeringspartiene har ulikt syn på direktivet,
og de har for lengst varslet at det vil komme fram ved behandlingen
av saken, både i Regjeringen og i Stortinget.

Direktivet har videre vært ansett
som problematisk i forhold til Biodiversitetskonvensjonen, særlig
konvensjonens regler om fordeling av utbytte fra genmateriale tilbake
til opphavsstaten. Dette ble også påpekt
i det norske innlegget for EF-domstolen, der Norge
støttet Nederlands forsøk på å få direktivet
underkjent. Domstolen kom til at det ikke er direkte motstrid mellom
patentdirektivet og Biodiversitetskonvensjonen. Dette syn vil også Norge
legge til grunn. Patentdirektivet begrenser imidlertid hvilke typer
nasjonale tiltak vi kan anvende for å oppfylle Biodiversitetskonvensjonen.
Jeg understreker at Biomangfoldlovutvalget vurderer mulige tiltak
for å ivareta målsettingene i Biodiversitetskonvensjonen
i forbindelse med patentering, f.eks. spørsmålet
om utbyttefordeling. Jeg mener dessuten at det
er viktig å videreføre den norske brobyggerrollen
på området internasjonalt.

Når Regjeringen skal behandle patentdirektivet,
vil vi også se nøye på de
problemstillinger av etisk art som er reist av Luxemburg. Regjeringen
er kjent med at det i parlamentet i Luxemburg har vært
reist krav om at patentdirektivet endres. Luxemburgs regjering har
hittil ikke framsatt noen konkrete krav om dette,
men er etter det vi forstår, i dialog
med andre medlemsland om spørsmålet.

Representanten Haga er sikkert også kjent
med at Tyskland og Frankrike har bedt om presiseringer
knyttet til artikkel 5 i direktivet om humant genmateriale. Dette knytter
seg bl.a. til at menneskelige gener kun kan patenteres hvis genets
funksjon er identifisert og patentbeskyttelsen begrenses til den
anvendelsen som det er redegjort for i patentsøknaden. Også dette
er spørsmål som Regjeringen vil vurdere grundig
i forbindelse med behandlingen av direktivets innlemming i EØS-avtalen.

Etiske aspekter i forbindelse med bioteknologi
skal ifølge direktivet vurderes av den europeiske gruppen vedrørende etikk
innen vitenskap og ny teknologi under kommisjonen. Gruppen
består av uavhengige eksperter. Ved Regjeringens behandling
av innlemming av patentdirektivet vil Regjeringen vurdere muligheten
for å få til deltakelse av norske eksperter
i denne gruppen.

Ikke alle sider ved denne saken er
ferdigbehandlet i Regjeringen. Når den er det, vil Regjeringen
legge saken fram for Stortinget og presentere de ulike aspektene
ved direktivet.

Ranveig Frøiland hadde
her teke over presidentplassen.

 Jeg takker for svaret.

Motstanden mot patentdirektivet har vært
en viktig sak – definitivt for Kristelig Folkeparti,
men også for Venstre. Det er det iallfall blitt
gitt uttrykk for.

Dersom Norge nå innlemmer
dette direktivet i norsk rett, vil Norge, med Kristelig
Folkeparti og Venstre i regjering, være
i front når det gjelder innlemmelse blant EU- og EØS-landene.
Det er altså kun fem land som til nå har akseptert
direktivet, og vi er kjent med at Luxemburg vurderer å ta
saken opp på nytt.

Etter at Luxemburg nå har
satt i gang denne prosessen, har Kristelig Folkeparti
og Venstre det halmstrået de – etter
min oppfatning – trenger innad i Regjeringa for å få til
en ny prosess, også i forhold til sin samarbeidspartner,
Høyre. Eller er det slik at Høyre
er så dominerende i regjering at Kristelig Folkeparti
og Venstre ikke har mulighet til å bidra
til en ny gjennomgang av direktivet?

 Representanten stiller et spørsmål
som hun selv nesten har valgt å svare på, så jeg
skal ikke prøve å bidra til det svaret
hun selv har formulert. Jeg skal utelukkende forholde meg til det
svaret jeg selv har gitt, nemlig at Regjeringen gjennomgår
saken og vil legge den fram for Stortinget med de ulike sidene når
man skal gjøre det. Da har vi selvfølgelig en plikt
til å se på alle sider ved saken, også de
som ble berørt i representantens opprinnelige spørsmål,
og de som kom fram i mitt svar, i forhold til det som nå skjer
fra Luxemburgs og andre EU-staters side. Når
de spørsmålene kommer fram, vil Stortinget få det
til fulle.

Samtidig vil vi også gjøre
som regjeringen Stoltenberg, som initierte en embetsgruppe for å se
på tiltak ved en eventuell innlemmelse, se på de
eventuelle innvendinger som kan oppstå i forhold til patentdirektivet.
Flere av de tiltakene som er knyttet til utbyttefordeling, vil også bli
drøftet av Biomangfoldlovutvalget, som regjeringen Stoltenberg
satte ned i 2001. Dette er også sider ved saken
som vil komme fram når saken om patentdirektivet legges
fram for Stortinget på det tidspunkt Regjeringen er ferdig
med saksbehandlingen.

 Jeg er sjølsagt glad for at Regjeringa
bruker tid på å gå grundig inn i ulike
sider av spørsmålene knyttet til direktivet. For
Senterpartiet er det utvilsomt slik
at det er en motstrid mellom patentdirektivet og Biodiversitetskonvensjonen.
Patentdirektivet innebærer genrøveri
sammenholdt med Biodiversitetskonvensjonen. Dette har Norge
tidligere gitt tindrende klart uttrykk for, og også argumentert
for, da Norge støttet Nederlands sak i forbindelse
med domstolsbehandlingen, så uavhengig av hva EF-domstolen
har sagt, vil vi mene at her er det motstrid. Jeg forstår
at også justisministeren følger meg
langt på vei i forhold til det.

Dersom patentdirektivet skulle bli vedtatt
og innlemmet i norsk rett, vil justisministeren faktisk da bli sittende med
et sjølmotsigende lovverk. Betyr dette at vi i Norge
i framtida vil kunne ha kun schizofrene justisministre, eller
hvordan i all verden skal man kunne håndtere en slik sak?

 Selv om jeg er sosialarbeider
av utdannelse, skal jeg ikke prøve å begi
meg inn på egendiagnostisering. I det parlamentariske liv
er det slik at diagnosen av politikere stilles av parlamentarikere,
og den kommer til uttrykk i vel kjente former i Stortinget, bl.a.
ved å stille spørsmål, slik som nå skjer, og også på andre
måter.

Det jeg vil bekrefte, er at når en
sak har mange sider ved seg, er man faktisk forpliktet, uavhengig
av regjering, men i hvert fall når jeg sitter der, til å gjøre
saksbehandlingen grundig og skikkelig. Av de spørsmål
som representanten tok opp, er vi kjent med det som er reist ved Luxemburgs
initiativ, og vi vil følge det på samme måte som
vi vil følge det som også gjelder Tyskland
og Frankrike. Så vil de ulike sidene, inkludert det som
Biomangfoldlovutvalget skal se på, bli vurdert når
saken i sin tid blir lagt fram for Stortinget. Så er det
fritt fram for alle å definere hva slags mental
sjelstilstand man er i når man kommer dit. For min del
kan jeg si følgende: De standpunkter jeg inntar og står
for, står jeg for med åpent visir når
det er aktuelt, og da er det den frie debatt som avgjør hva
slags tilstand jeg er i både politisk og på annen
måte.

 Då går vi til spørsmål
13.





                

 Dette spørsmålet
er utsatt til neste spørretime.





                

 Dette spørsmålet,
fra representanten Karita Bekkemellem Orheim til utdannings- og
forskningsministeren, vil bli tatt opp av representanten Signe Øye.

 Jeg har et spørsmål til utdannings-
og forskningsministeren:

«I statsbudsjettet for 2002 ble det
lagt inn ekstra midler til kommunene for å gjøre også reise
og opphold i leirskolene gratis fra høsten av.
Nå får vi meldinger fra mange om at kommunene
kutter i leirskoleopphold.

Hva vil statsråden gjøre
for å sikre at alle barn får et gratis
leirskoleopphold i løpet av grunnskolen?»

 Opplæringsloven som trådte i
kraft høsten 1999, gir ikke grunnskoleelever
rett til leirskoleopphold eller kommuner plikt til å arrangere
leirskole, men det åpnes for at en del av undervisningen
kan bli gitt som leirskoleopplæring. I opplæringsloven § 2-3 heter
det bl.a.:

«Ein
del av undervisningstida etter § 2-2
kan brukast til fag og aktivitetar som skolen og elevane vel, til leirskoleopplæring
og til opplæring på andre skolar eller
på ein arbeidsplass utanfor skolen.»

L97 legger vekt på bruk av ute- og
fritidsaktiviteter innenfor rammene av den vanlige
undervisningen, der leirskole kan være et alternativ.
Kommunene står dermed relativt fritt til å velge
uteaktiviteter.

Ved behandlingen av statsbudsjettet 2002 gjorde
Stortinget følgende vedtak:

«Stortinget
ber Regjeringen fremme forslag om endring av opplæringslova
slik at gratisprinsippet i grunnskolen blir reelt.»

Jeg vil innen kort tid legge frem
en odelstingsproposisjon
som følger opp Stortingets vedtak.

I statsbudsjettet for 2002 ble det dessuten
lagt inn 25 mill. kr i kommunenes frie inntekter, slik
at kommunene skal bli i stand til å dekke elevenes utgifter
knyttet til leirskoleopphold fra høsten 2002. Tiltaket
har en helårseffekt på 60 mill. kr. Ettersom
omkring 60 000 elever hvert år drar på leirskole,
medfører satsingen at kommunene kompenseres for om lag
1 000 kr pr. elev som får et leirskoletilbud.
Våren 2000 gjorde ECON en undersøkelse av de ulike
kostnadskomponentene knyttet til leirskole. ECON anslo at elevenes
egenandeler knyttet til et leirskoleopphold i gjennomsnitt var 880
kr i 1998. Omregnet til 2002-kroner blir egenandelen i gjennomsnitt
1 000 kr. Midlene som er lagt inn i rammene, bør
derfor være tilstrekkelige til å dekke
de utgifter som tidligere falt på elevene. I tillegg til
disse pengene mottar kommunene øremerkede midler til dekning
av utgifter knyttet til undervisningen på leirskolen. I
2002 er dette øremerkede tilskuddet på nærmere
30 mill. kr.

 Jeg takker statsråden for svaret.

Når statsråden nå sier «innen
kort tid», er det veldig avhengig av hva man legger i begrepet
kort tid. Da Stortinget vedtok at man skulle gi disse ekstrabevilgningene til
kommunene, var det en helt klar forutsetning at det skulle komme
barna til gode, og det ble varslet allerede da at man måtte
ha endringer i opplæringsloven for å sikre gratis
leirskoleopphold. Derfor er det viktig at statsråden nå kan
bekrefte at når man snakker om kort tid, menes det veldig
kort tid, slik at kommunene får klar beskjed om at leirskoler
fra høsten av skal være gratis, og at kommunene
heller ikke kan ha den argumentasjonen at her stopper
vi noen leirskoler, fordi dette koster ekstra penger
for kommunene, for Stortingets intensjon var
helt klar.

 Uten å gi noen eksakt dato, kan
jeg bekrefte at «innen kort tid» er
nå i vår, så dette ligger svært
nær. Men jeg vil jo si at uavhengig av den saken som vi
da skal legge frem, er de midlene som nå er stilt til rådighet
for kommunene, et meget godt argument fra foreldrenes side
for at det ikke skal være nødvendig å kreve
egenandeler.

Men bare for å presisere:
Skolebudsjettåret er på en måte
et avvikende budsjettår. Det vi har bevilget for 2002,
gjelder altså fra skoleåret 2002–2003,
og det er derfor beløpet bare er på 25 mill.
kr, men det utgjør altså 60 mill. kr
i løpet av ett år.

Jeg har selv sett enkelte tilfeller fra avisene
hvor det er diskusjon om dette i kommunene. Selv der hvor det er diskusjon mellom
foreldre og skole og skoleetat, så bekrefter
faktisk skoleetaten at de fra kommende skoleår har tenkt å gjøre
dette uten egenandeler, i lys av den bevilgningen Stortinget har
gjort.

 Jeg takker igjen statsråden for svaret. Det
er veldig viktig at man nå får ut den informasjonen som
statsråden nå kommer med, at det ikke
er noen tvil om at leirskolene også fra
høsten av skal være gratis.

Dette vil komme til å koste 60 mill. kr
på årsbasis – også i
2003. Da opplever jeg det slik at når statsråden
nå sier at loven vil bli endret, ligger det i
det at Regjeringen med statsråden i spissen vil legge inn
60 mill. kr i budsjettet for 2003, slik at vi
slipper at denne saken blir en gjenganger i Stortinget, slik den
har vært i ganske lang tid, og at bevilgningene
er på plass når statsbudsjettet kommer.

 Vi har ikke ferdigbehandlet budsjettet,
og det er heller ikke normalt å røpe
fra budsjettet. Men la meg si det slik: Når Finansdepartementet
bevilger til et tiltak første år, i
dette tilfellet altså en bevilgning som utgjør
25 mill. kr, så greier departementet
utmerket godt å regne ut at helårseffekten av
det blir 60 mill. kr. Så i lys av det
tror jeg vi kan regne med at dette er på plass.





                

 Dette spørsmålet
er utsatt.

Spørsmål 13 er allerede besvart.

Spørsmål 14 er fra Geir-Ketil
Hansen til samferdselsministeren. Det ser ikke ut til
at spørreren er til stede for øyeblikket, og vi
går videre til neste spørsmål.





                

 Dette spørsmålet
er utsatt.





                

 Dette spørsmålet,
som er stilt til kommunal- og regionalministeren, vil bli besvart
av forsvarsministeren på vegne av kommunal- og regionalministeren.

 Jeg tillater meg å stille følgende
spørsmål til statsråden:

«Blå Kors i Fredrikstad,
som skal drive et lavterskeltilbud for rusmisbrukere, har fått
avslag på sin søknad i Husbanken om
lån til 30 omsorgsboliger. Dette innebærer
at prosjektet ikke kan realiseres innenfor
en realistisk kostnadsramme.

Hva vil statsråden gjøre
for å øke Husbankens midler til slike formål?»

 Søknader om lån til omsorgsboliger
henvises til Kommunalbanken eller andre kredittinstitusjoner,
så jeg antar at spørsmålet dreier
seg om søknad om oppstartingstilskudd under Opptrappingsplanen
for psykisk helse fra Fredrikstad kommune. Denne
søknaden ble avslått av Husbanken fordi
det innenfor årets ramme ikke
er rom for prosjekter i denne størrelsesordenen. Årets
ramme for Opptrappingsplanen er begrenset i forhold til søknadsinngangen vi
nå har til Husbanken. Av rammen på 440 omsorgsboliger
er 24 satt av til Østfold, hvorav fem til Fredrikstad. Rammen er,
som helseministeren opplyste i spørretimen
den 6. mars, fordelt på fylkene bl.a. på bakgrunn
av folketall. Den begrensede rammen innebærer at
det må prioriteres strengt mellom kommuner og
prosjekter.

Det aktuelle prosjektet i Fredrikstad
kan etter det Husbanken har opplyst, også vurderes
under Husbankens satsing på boligtilbud til bostedsløse.
Blå Kors i Fredrikstad har derfor sendt
en ny søknad, denne gang om boligtilskudd for oppføring
av de aktuelle boligene. Søknaden er nå til
behandling i Husbanken, og jeg kan derfor ikke uttale
meg om utfallet av denne behandlingen. Husbanken vil vurdere dette
prosjektet i forhold til øvrige søknader for gruppen
bostedsløse som banken har til behandling. Generelt har
boligtilbud til bostedsløse topp prioritet i Husbanken,
men også her er søknadsinngangen stor,
og det er nødvendig med prioriteringer. Husbankens regionkontor
Øst, hvor Østfold hører hjemme, hadde før helgen igjen
31,4 mill. kr i boligtilskuddsmidler, mens det
aktuelle prosjektet i Fredrikstad har søkt
om over 26 mill. kr i boligtilskudd.

I forbindelse med arbeidet med hvordan en skal
bekjempe fattigdom, er Regjeringen i gang med å gjennomgå boligbehovet
bl.a. for rusmisbrukere her i landet. Å bidra til å redusere
fattigdommen er en hovedoppgave
i årene fremover. I denne forbindelse vil Regjeringen
vurdere behovet for nye bolig- og tjenestetiltak for rusmisbrukere
og eventuelt øke rammen for Husbankens låne-
og tilskuddsordninger til de aktuelle brukergruppene.

 Jeg takker for svaret og får bare håpe
at Husbankens vurdering av søknaden
om midler fra en annen pott ender med et positivt svar. Per i dag vet
jeg at svaret i hvert fall ikke har kommet.

For øvrig vil jeg bare bemerke
at man nå ser konsekvensene av at denne regjeringen skar
ned på lånerammen i Husbanken med 2 milliarder kr
i forhold til budsjettforslaget fra den forrige regjeringen.
Da er det ikke overraskende at man kommer opp i problemer.

Det andre er at man kanskje burde
vurdere en fordeling etter prosjekter og ikke etter
folketall i fylkene, slik at det ikke oppstår
unødige forsinkelser i kommuner som har prosjektene klare,
mens det kanskje er ubrukte midler i fylker som ikke har
fått fram prosjektene ennå. Jeg håper
at Regjeringen kommer opp med et forslag om økte rammer,
eventuelt en ny fordelingsnøkkel, i revidert
nasjonalbudsjett.

 Først vil jeg si at jeg er enig med
representanten Svein Roald Hansen i at når det nå er
søkt fra en ny pott, så er det naturlig å avvente resultatet
av den behandlingen. Jeg skjønner også godt representanten
Svein Roald Hansens ønske om å kunne øke rammene
for Husbanken fremover, eller se fylkene i sammenheng,
slik som representanten har beskrevet.

I tillegg til å understreke det kommunalministeren
har forpliktet seg til, nemlig å vurdere behovet for nye
boliger og tjenestetiltak for rusmisbrukere, herunder eventuelt øke
rammen for Husbankens lånetilskuddsordninger, skal jeg også formidle
til kommunalministeren ønsket om å se
fylkene i sammenheng, slik at man unngår at det står
ubrukte midler i et fylke, mens det er udekkede behov i et annet.

 Vi går da tilbake til spørsmål
14.





                

 Disse spørsmålene
er trukket tilbake.





                

 Dette spørsmålet
er trukket tilbake.





                

 Det foreligger ikke
noe referat.





                    
                    
                    

