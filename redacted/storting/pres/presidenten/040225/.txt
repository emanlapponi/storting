 Fra Sosialistisk Venstrepartis stortingsgruppe
foreligger søknad om velferdspermisjon
for representanten Ågot 

Valle

 i tiden
fra og med 25. februar til og med 3. mars.

Denne søknaden
foreslås behandlet straks og innvilget. – Det
anses vedtatt.

Fra første vararepresentant
for Hordaland fylke, Ragna 

Flotve

, foreligger
søknad om å bli fritatt for å møte under
representanten Ågot Valles permisjon, på grunn av sykdom.

Denne søknaden
foreslås behandlet straks og innvilget. – Det
anses vedtatt.

Vararepresentanten, Bjørn 

Lothe,

 foreslås innkalt for å møte
i permisjonstiden. – Det anses vedtatt.

Bjørn Lothe er til stede og vil ta
sete.

Valg av settepresident

 Presidenten vil foreslå at
det velges en settepresident  for  Stortingets møter  onsdag
 og  torsdag – og anser det som vedtatt.

Presidenten ber om forslag på settepresident. –

Presidenten har forstått det slik
at hr. Olav Akselsen skulle foreslå en
settepresident. (Munterhet i salen)

 Eg foreslår Sigvald Oppebøen Hansen.

 Sigvald Oppebøen Hansen
er foreslått som settepresident. – Andre
forslag foreligger ikke, og Sigvald Oppebøen
Hansen anses enstemmig valgt som settepresident for Stortingets
møter i dag og i morgen.

Representanten Kjetil Bjørklund vil
framsette et privat forslag.

 På vegne av Hallgeir H. Langeland,
Bjørn Jacobsen, Magnar Lund Bergo og meg selv vil jeg fremme
forslag om midlertidig eksportforbud for 12,7 mm flerbruksammunisjon
fra Norge.

 Representanten Inger S. Enger vil
framsette et privat forslag.

 På vegne av Eli Sollied Øveraas, Morten
Lund og meg sjøl vil jeg framsette
forslag om at utgiftene til flomforbygning og opprydding etter flommen
i Sør-Trøndelag og Møre og
Romsdal i august 2003, og lignende flommer, dekkes fullt ut av staten.

 Representanten Åsa Elvik vil framsette et
privat forslag.

 På vegner av representantane Bjørn Jacobsen,
Hallgeir H. Langeland, Geir-Ketil Hansen og meg sjølv vil
eg setje fram forslag om å setje i gang ytterlegare tiltak
mot økonomisk kriminalitet og miljøkriminalitet
i fiskerinæringa.

 Representanten Morten Lund vil framsette
et privat forslag – det er onsdag i dag.

 På vegne av Ola D. Gløtvold
og meg selv vil jeg foreslå at det skal innvilges dispensasjoner
slik at fellesturer for pensjonister med snøscooter kan arrangeres
i visse tilfeller der dette ikke fører til miljøskade.

 Representanten Audun Bjørlo
Lysbakken vil framsette et privat forslag.

 På vegne av representanten May Hansen
og meg selv vil jeg sette fram forslag om at livsoppholdssatsene
for personer under gjeldsordning settes til
85 pst. av minstepensjon.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

	statsminister Kjell Magne
Bondevik

	statsråd Svein Ludvigsen

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg. –

Vi starter da med første
hovedspørsmål, fra representanten Marit Arnstad.

 Jeg har et spørsmål til statsministeren.

Ettersom både statsministeren
og fiskeriministeren er her i dagens spørretime, kunne
det være interessant å få vite
mer om Regjeringens vurderinger omkring fiskeripolitikk. Forhåpentligvis
kan vel det også være et bidrag til
Regjeringens – eller statsministerens – aktivitet
i tenkeboksen omkring EU-spørsmålet.

I Sverige forsøkte de for
en tid siden å verne torskestammen i Østersjøen.
Men de har nå fått beskjed om at det får
de ikke lov til, fordi EU har overtatt fiskeriforvaltningen
for deres del. Nå er det kommet fram at EU har bestemt
at torskekvoten skal økes dramatisk, fra 12 600 tonn
til 75 000 tonn. I Sverige har de bestemt
seg for å gå imot dette, men de vet at de ikke
får gjennomslag. Opplysningene om denne situasjonen kommer
samtidig som en i Norge opprøres over at norske
og islandske fiskere kaster ut igjen fisk som
de har fanget. Vi lar oss altså opprøre av det
og synes at det er ressurssløsing. I EU er utkast av fisk
påbudt – både av småfisk
og av det som fanges utover kvoten.

Spørsmålet er, rett og slett:
Hva mener statsministeren disse to forholdene sier
oss om EUs fiskeriforvaltning og EUs fiskeripolitikk?

 Siden det gjelder såpass detaljerte
spørsmål om svenske forordninger på dette
området, og siden representanten sa at det kunne være
interessant å få både
statsministerens og fiskeriministerens syn, tillater jeg meg å overlate
dette spørsmålet til den tilstedeværende
fiskeriminister.

 Det er fullt lovlig, men statsministeren skulle ikke
ha brukt så lang tid på å forklare det.
(Munterhet i salen)

 Dette er kompliserte spørsmål.
Det er riktig, som spørreren sier, at vi i Norge har
et utkastforbud, mens det er utkastpåbud i EU. Her er det
et skille mellom Norges og EUs fiskeripolitikk på ressurssiden
på et meget sentralt område.

Vi er fra norsk side ikke
tilfreds med den ressursforvaltning som EU står for, verken
i Østersjøen eller i Nordsjøen. Men
det er viktig å ha med seg at torskestammen i Barentshavet
er en helt annen stamme, som også er i en helt
annen situasjon enn stammene i Østersjøen og
i Nordsjøen.

Vi registrerer den diskusjonen som nå pågår
langs kysten, om EU og Norge. For Regjeringens vedkommende legger
vi til grunn at den tilknytning vi har til EU, er det som er gjeldende.
Og vi tar med oss at en av hovedårsakene til at det har
vært motstand i fiskerinæringen mot EU-medlemskap,
har vært knyttet til ressursforvaltningen.

 Ettersom Senterpartiet ikke oppfatter
dette som detaljerte fiskerispørsmål, men som helt
avgjørende spørsmål i forhold til fiskeriforvaltning og
ressurskontroll, vil jeg forsøke meg med et oppfølgingsspørsmål
til statsministeren.

Det som nå skjer i forhold til Sverige,
viser med all tydelighet at Sverige har mistet fullstendig
kontroll over sin nasjonale fiskeriforvaltning. EU har bestemt
at det ikke er tillatt med fredning, og at kvotene skal økes
dramatisk, til tross for at alle faglige råd
går i stikk motsatt retning. EU har et prinsipp omkring
utkastpåbud som vi lar oss opprøre av.

Spørsmålet til statsministeren
er: Det kunne vært interessant å få vite
hvordan statsministeren ser på den type ressursforvaltning,
og om de forholdene som er nevnt i forhold til ressurskontroll
og ressursforvaltning, vil påvirke hans plass og aktivitet
i tenkeboksen omkring EU-medlemskap.

 Som fiskeriministeren sa, er vi kritiske til
EUs pålegg om forvaltning, og vi er uenige i dette konkrete
punktet om utkast.

Når det gjelder kontroll med fiskeriforvaltningen,
var det et av argumentene jeg tror både Marit
Arnstad og jeg hadde da vi stemte nei i 1994. Vi vet at det pågår
en diskusjon om synet på medlemskap – vi
registrerer den – i fiskerikretser, hvor det nok fortsatt
er betydelige forskjeller på dem som står for
fiskeindustrien og eksportinteressene, og dem som står
i båten og fisker daglig. Men nettopp det resultat
som Norge oppnådde eller ikke
oppnådde når det gjaldt fiskeriforvaltning, var
en av grunnene til at jeg stemte nei i 1994. Det er ingen hemmelighet.

 Det blir oppfølgingsspørsmål.
Det er fire representanter som ønsker
oppfølgingsspørsmål. Presidenten tillater
det, men gjør uttrykkelig oppmerksom på at oppfølgingsspørsmålene
må ha relevans til hovedspørsmålet. – Først
Odd Roger Enoksen.

 Det ønsket skal jeg nok klare å imøtekomme,
for dette er et særdeles interessant tema.

Det er riktig, som statsministeren sier, at
deler av Kyst-Norge nå har noe ulike syn på Norges
tilknytning til EU. Mitt oppfølgingsspørsmål
går også til statsministeren, for det
må være mulig å svare på noe
så overordnet for et land som Norge som det som
går på ressursforvaltning og fiskeripolitikk,
og som så til de grader er avhengig av en god ressurskontroll.
Når torsken i Barentshavet er
i en annen forfatning enn torsken i Nordsjøen, skyldes det ikke
minst den ressursforvaltning som vi har i Norge, og som vi har hatt.

Spørsmålet mitt til statsministeren
er kort og godt: Mener statsministeren at det vil være
akseptabelt for Norge å kunne være
en del av den fiskeripolitikken EU fører?

 Jeg registrerer at det er en del ulike syn
langs kysten, bl.a. har Senterpartiets fylkesordfører
i Troms kommet til et nytt standpunkt. Den debatten følger
vi med interesse.

For min del er jeg ikke fornøyd
med EUs fiskeriforvaltningspolitikk. Og hvis og når det
skulle bli en ny debatt om norsk medlemskap
og eventuelle forhandlinger om det, vil dette etter mitt
syn være et helt sentralt punkt. Jeg synes den
forvaltningen vi har av våre fiskeressurser, er
mer betryggende.

 Åsa Elvik – til oppfølgingsspørsmål.

 Mitt oppfølgingsspørsmål
går også til statsministeren.

Både spørjaren,
statsministeren og eg er imot norsk EU-medlemskap. EUs fiskeripolitikk
er ei av hovudårsakene til det. I debatten etter
NRKs program Brennpunkt har nokon hevda at utkast av fisk ikkje
er så ille fordi det er tillate i EU. I Noreg
har vi nulltoleranse når det gjeld utkast av fisk. Det
synest eg er bra at sentrale medlemer av Regjeringa har signalisert,
sjølv om vi kan diskutere innsatsen. Men det skal vi kome
tilbake til seinare.

I og med at statsministeren har signalisert
at han er litt i tenkjeboksen når det gjeld ein eventuell
framtidig norsk EU-medlemskap, kunne eg tenkje meg å utfordre
statsministeren på om han trur det er realistisk
at vi får lov til å behalde norsk fiskeriforvaltning
ved ein eventuell EU-medlemskap, eller om det
ikkje blir slik at vi blir nøydde til å akseptere
EUs dårlege fiskeriforvaltning.

 Det er det nok for tidlig å ha en
fast oppfatning av. Norge har ikke søkt
om medlemskap og er derfor heller ikke inne
i forhandlinger om det. Hvis så skulle skje, blir dette
et nøkkelpunkt. Jeg vil vise til at også en
ivrig EU-tilhenger som utenrikskomiteens leder, Thorbjørn
Jagland, har gitt uttrykk for at fiskeriforvaltning er et kjempeviktig
spørsmål i forbindelse med et eventuelt
norsk medlemskap. Han har også som EU-tilhenger
uttrykt sin klare, kritiske holdning til EUs forvaltningspolitikk.

At Norge skulle få hundre
prosent gjennomslag for sin forvaltningspolitikk hvis det skulle
bli forhandlinger, kan en ikke forutsette. Det avgjørende
er hvilket resultat en måtte oppnå. Men dagens
EU-forvaltningspolitikk er etter mitt syn ikke
god.

 Lodve Solholm – til oppfølgingsspørsmål.

 Då bør kanskje statsministeren kome
ut av tenkjeboksen og vere litt aktiv.

Vi har høyrt i den seinare tida
at EU kanskje er på veg til å endre noko
av sin politikk når det gjeld dette med utkast, at ein
har tankar om å gå vekk frå å ha
eit påbod om utkast, som vi alle er einige
om – i alle fall her på våre kantar – er
ein uting og ei dårleg forvaltning av ressursane,
og at EU kanskje er på veg til å innføre
vår måte, at det skal vere eit påbod
mot utkast.

Då er mitt spørsmål:
Vil det bli teke noko initiativ
frå Regjeringa si side – eller
frå norsk utanrikspolitikk si side – for å få EU
til å endre akkurat det nivået? Dersom vi
kunne få EU til å endre si fiskeriforvaltning
før ein eventuell søknad om
medlemskap, ville det vere positivt. Er det mogleg at
vi kan påverke det?

 Det kan sikkert være mulig å påvirke
det. Jeg mener at det er viktig å få forandret
EUs politikk på dette området, uavhengig av spørsmålet
om norsk medlemskap, for er vi uenige i den såkalte utkastpolitikken
fra EUs side i dag, og de skadevirkningene den har, er
det et mål å få forandret den, uavhengig
av om Norge skal være med i EU eller
ikke. Ellers forbeholder jeg meg retten til å tenke
videre omkring disse spørsmål, og jeg regner med
at jeg ikke får noen kritikk fra Fremskrittspartiet
med hensyn til det, for de har vel opphøyd det til et standpunkt
som parti ikke å ha et standpunkt i EU-saken.

 Steinar Bastesen – til oppfølgingsspørsmål.

 Vi har latt oss opprøre over utkastet,
og de TV-bildene vi så, er tatt opp på Island,
så det er islandsk utkast som er presentert som norsk.

Jeg har et spørsmål til fiskeriministeren.
Hvis EUs grunnlov hadde blitt vedtatt, hadde vi fått
1 pst. stemmerett hvis vi hadde vært medlem. Tror fiskeriministeren
at EU ville ha adoptert norsk fiskeripolitikk som sin politikk,
når vi har 1 pst. stemmerett? Vi har et ilandføringspåbud
av all fisk, mens EU har et utkastpåbud. Tror fiskeriministeren
at EU ville fulgt Norges eksempel?

 For fiskerinæringen er det to sider
ved EU-medlemskap som er sentrale. Den ene er markedsadgang til
vårt viktigste marked. Den andre
er ressursforvaltning og den relative stabilitet. De hypotetiske
spørsmål som representanten reiser, uten at vi har
søkt medlemskap, og uten at vi er i forhandlinger, er vanskelige å svare
på. Men erfaringene viser at norsk fiskeriforvaltning og
ressurspolitikk påvirker
EU. Vi ser det i felles forvaltning av enkelte bestander i Nordsjøen,
og vi ser det ved at Norge på enkelte områder
trekkes inn som rådgiver, ikke minst med hensyn
til dette med utkastpåbud og utkastforbud, hvor vi ser
at det kan være håp om en endret
holdning til disse spørsmålene i EU, nettopp
fordi norsk politikk blir anerkjent for å være
mer ressursvennlig, og at vi har en bedre ressursforvaltning enn
den som er i EU. Et av de sentrale hovedpunktene i fiskerinæringen
mot EU-medlemskap var jo at man ikke var fornøyd
med ressursforvaltningen.

 Vi går videre til neste
hovedspørsmål.

 Eg har eit spørsmål til statsministeren.

Pensjonskommisjonen sin rapport viser at den
største urettferda i dagens pensjonssystem er mellom
dei som har tenestepensjon, og dei som er utan. Omtrent 900 000 tilsette
i privat næringsliv har inga form for tilleggspensjon.
For Arbeidarpartiet er det eit mål at alle skal
få tenestepensjon i tillegg til folketrygda.
Dette er òg eit krav ved årets lønsoppgjer. Etter
Arbeidarpartiet sitt syn er dette eit rettferdig krav. Det er difor
skuffande at finansministeren m.a. i Dagens Næringsliv
den 11. februar ber LO droppa pensjonskrav i årets
oppgjer.

Mitt spørsmål til statsministeren
er om han deler finansministeren sitt syn, eller om han
har forståing for ønsket frå dei
tilsette sine organisasjonar om å forhandla om
eit meir rettferdig pensjonssystem i Noreg.

 Jeg er enig med representanten Akselsen
og Arbeiderpartiet i at det er en
urettferdighet at ca. 900 000 arbeidstakere i dag ikke
har noen form for tjenestepensjon. Derfor har som kjent
representanter for alle partier i Pensjonskommisjonen
gått inn for at det skal bli en eller annen ordning
for disse. Men jeg vil ikke som statsminister og på vegne
av Regjeringen gjøre den feil som Arbeiderpartiet
gjør, nemlig å gå inn på den
ene parts side i et lønnsoppgjør som
står for døren. Det er som kjent partenes sak å føre disse
forhandlingene, og det at Arbeiderpartiet – etter mitt
syn i strid med all god kutyme – kaster seg inn på den
ene parts side i et lønnsoppgjør, illustrerer
vel også det uheldige i den ensidige bindingen mellom
Arbeiderpartiet og en av organisasjonene
i arbeidslivet.

Pensjonskommisjonens rapport er levert. Den
er sendt på høring. Jeg håper og tror
at det som et resultat av den prosessen blir en ordning for alle
de 900 000 som i dag ikke har tjenestepensjon.
Som kjent vil en tariffesting av tjenestepensjon bare
omfatte en liten del av alle dem som i dag ikke
har en ordning. Og jeg håper representanten Akselsen
er enig i at en ordning ikke bare skal omfatte
en liten del av dem som i dag ikke har, men alle.

 Eg kan ikkje sjå at statsministeren
svarte på mitt spørsmål. Eg spurde om
han støtta finansministeren si åtvaring om å ta
dette opp i årets lønsoppgjer. Dersom det er slik
at Arbeidarpartiet her kastar seg inn på den eine
sida, må i tilfelle det same gjelda finansministeren,
som sterkt har åtvara mot at dette blir ein del av lønsoppgjeret.

Det som er viktig for Arbeidarpartiet, er at
me får på plass denne typen ordningar for store
delar av norske arbeidstakarar, og me kan ikkje
skjøna anna enn at ein bør bruka første
og beste anledning for å koma i gang.

Fordi me veit at det òg er slik at
Regjeringa spelar ei viktig rolle i det inntektspolitiske samarbeidet,
blir mitt oppfølgingsspørsmål til statsministeren
om det er heilt uaktuelt for Regjeringa å bidra til å losa
i hamn årets oppgjer ved òg å bringa
inn pensjonsspørsmål.

 For det første presiserte finansministeren
i radiointervjuet i morges at han mener at partene selvsagt
står helt fritt til å ta opp hva de ønsker
i et lønnsoppgjør, og lønnsoppgjøret
skal føres av partene. Det undrer meg at Arbeiderpartiet ikke respekterer
dette viktige prinsippet.

For det andre sa Akselsen
nå at Arbeiderpartiet var for
at store deler av arbeidstakerne skal få en ordning. Det
synes jeg er en altfor dårlig ambisjon. Alle
900 000 som ikke har noen ordning,
bør få det. Som kjent vil ikke tariffesting
sikre alle 900 000. Så vidt jeg vet,
vil det sikre ca. 100 000 av 900 000. Pensjonskommisjonen
har tenkt at alle 900 000 bør få,
og det er jeg for min del enig i.

Regjeringen er åpen for et inntektspolitisk
samarbeid. Det er ennå ikke klart hvilken
form det måtte få, og hvilke spørsmål
partene, i så tilfelle begge partene, vil bringe opp for
Regjeringen i så måte. Vi vil ta stilling til
det når det måtte komme, men vi kaster oss ikke
inn i forkant på den ene parts side.

 Det blir tre oppfølgingsspørsmål – først Torstein
Rudihagen.

 Uavhengig av lønsoppgjeret er det
interessant å få litt
innsikt i Regjeringa og statsministeren si haldning til tenestepensjon.
Som statsministeren sjølv peikte på, står
800 000–900 000 i dag utan noka
form for tenestepensjonsordning. Det har her i Stortinget dei siste åra vore
gjort ein god del når det gjeld tenestepensjon både
i forhold til ytingsbasert og ikkje minst det med innskotsbasert
pensjonsordning, nettopp for å leggje til rette
for at fleire skulle få tilgang til dette. Dette er eit
spørsmål som no er blitt veldig aktualisert
og viktig. Det er viktig for mange. Det har vore eit veldig viktig tema
i Pensjonskommisjonen. Arbeidarpartiet har klart signalisert at
det må innførast ein obligatorisk tenestepensjon,
nettopp for å imøtekomme dei som ikkje no
har ein slik pensjon.

Spørsmålet er: Erkjenner
Regjeringa at dette er eit gedigent problem? Og: Kva haldningar
og tankar har Regjeringa med omsyn til korleis dette bør
løysast?

 Svaret på det siste spørsmålet
er ja. Dette er et stort, kall det gjerne gedigent, problem
og en urettferdighet. Derfor har vi fra Regjeringens side
sagt at vi ønsker en ordning for de ca. 900 000
som i dag ikke har en slik ordning. Det har alle partier
i kommisjonen, inklusiv alle regjeringspartiene, gått
inn for. Men da bør det etter mitt syn bli en
ordning for alle og ikke bare for noen
av dem eller i verste fall bare for
et mindretall, og det er der jeg er i tvil om Arbeiderpartiets holdning.
Akselsen snakket om en ordning for store deler
av dem, og tariffesting vil jo som kjent bare omfatte
et mindretall av de 900 000.

Det andre som undrer meg litt her,
er at Arbeiderpartiet tidligere har
sagt når det gjelder Pensjonskommisjonen, at vi må gi
oss god tid med arbeidet, for vi må se alle spørsmål
i en helhet. Nå vil en nappe ut ett av spørsmålene
og kanskje løse det på en måte
som ikke vil omfatte alle 900 000.
Jeg synes det er noe ulogisk ved Arbeiderpartiets framgangsmåte
her. Vil man se Pensjonskommisjonens innstilling i en helhet, eller
vil man ikke gjøre det?

 Øystein Djupedal – til oppfølgingsspørsmål.

 Det er lang tradisjon i norsk samfunnsliv for
at fagbevegelsen har framforhandlet avtaler som senere har vært
gyldige for alle. 37,5-timers uke og AFP-ordningen er to eksempler
på det bare fra de siste ti års lønnsoppgjør.

Når statsministeren nå sier
at hans begrunnelse for å gå imot at dette blir
en del av lønnsoppgjøret, er at det treffer bare
noen, og når han samtidig sier at han er for
at alle de 900 000 arbeidstakere som i dag ikke
har tjenestepensjon, skal få det, er det bare én
logisk konklusjon på dette, og det er at Regjeringen ved
oppfølgingen av Pensjonskommisjonen vil foreslå obligatorisk
tjenestepensjon. Ellers er det ikke mulig å komme
med den begrunnelsen at det bare er lønnsoppgjøret
som treffer noen få – hvis man da mener
samtidig at denne tjenestepensjonsordningen skal treffe alle
arbeidstakere.

Derfor er et naturlig oppfølgingsspørsmål
til statsministeren: Forstår jeg nå statsministeren
riktig, og vil det  bety at en logisk oppfølging
av dette vil være at Regjeringen vil foreslå obligatorisk
tjenestepensjon for alle,
og at det derfor ikke er nødvendig at det blir
en del av lønnsoppgjøret?

  Djupedal trakk det jeg sa, for langt når
han framstilte det slik at jeg har gått imot at partene
tar dette opp som en del av lønnsoppgjøret. Jeg
har respekt for at partene tar opp det de ønsker, og det
er det vi ikke har ønsket å blande
oss inn i, noe jeg skjønner i hvert fall at Arbeiderpartiet
gjør. Vi har respekt for at lønnsoppgjøret
pågår mellom partene i arbeidslivet,
men vi har pekt på det problemet at
hvis dette bare blir tariffestet, vil det omfatte et lite
mindretall av de 900 000 som i dag ikke har,
og det synes jeg er uheldig. Man må ha en ordning som kan
omfatte alle 900 000. Det har faktisk regjeringspartiene
gått inn for i Pensjonskommisjonens innstilling, noe representantene
 for de øvrige partiene også har
gjort. Hvordan dette skal utformes, ble det ikke enighet
om i Pensjonskommisjonen. Det krever et videre oppfølgingsarbeid
som nå vil komme som et resultat av høringen og
det arbeidet Regjeringen skal gjøre før den legger
saken fram for Stortinget. Vårt siktemål er helt
klart, men ordningen ble ikke partiene
enige om.

 Carl I. Hagen – til oppfølgingsspørsmål.

 Jeg er glad for at statsministeren, i motsetning
til Arbeiderpartiet, respekterer fullt ut partenes rett til selv å velge
holdninger i lønnsoppgjøret. At Arbeiderpartiet
som LOs forlengede arm ikke gjør det, er vi etter
hvert blitt vant til.

Jeg er også glad for at
statsministeren gjør kjent at Regjeringen vil delta – som
deltaker i lønnsoppgjøret – med bidrag
for å få et gunstig resultat for særlig
konkurranseutsatt industri.

Når det gjelder tjenestepensjon, er
vel statsministeren enig med meg i at hvis man skulle lage
en lovfestet, obligatorisk tjenestepensjon
for alle, ville det faktisk være langt enklere å endre
det offentlige folketrygdsystemet. Det offentlige kan pålegge både
arbeidstakere og arbeidsgivere bidrag i form av arbeidsgiveravgift
og trygdepremier, og da hadde man fått et ensartet
system. Så hvis man skulle sørge for at alle
i jobb får tjenestepensjon, ville det ikke da
ha vært enklere og greiere å gjøre det
gjennom det offentlige folketrygdsystemet? Og: Vil det ikke være
slik at det er ulike holdninger både hos arbeidstakere og
arbeidsgivere, og at man må respektere at folk har forskjellig
syn på forholdet mellom lønn og pensjon?

 Jeg fastholder i hvert fall at det bør
bli en ordning som omfatter alle, og så får partene
diskutere i hvilken grad dette også skal bli
en del av lønnsoppgjøret. Det vil ikke
jeg legge meg opp i.

Hvordan vi skal løse dette,
er jeg ikke beredt til å komme med noen
konklusjon på i dag, ei heller når det gjelder
det spørsmålet Carl I. Hagen i så måte
reiser. Som kjent går en del av uenigheten i Pensjonskommisjonen
på hvorvidt dette skal løses innenfor
folketrygden eller utenfor eller i en kombinasjon.
Det som virker rimelig klart for meg, er at det må ha et
innskuddsbasert element, men spørsmålet om hvorvidt
alt skal ordnes innenfor folketrygden,
er et av de spørsmål vi nå vil forbeholde oss retten
til å vurdere også på bakgrunn
av de høringsuttalelsene vi får.

 Vi går videre til neste
hovedspørsmål.

  Jeg har et spørsmål til
statsministeren som dreier seg om sykehussituasjonen.

Det er foruroligende meldinger i mange områder
i Norge, hvor man er bekymret over nedskjæringer i sykehusene
som følge av det altfor dårlige budsjettet som
ble vedtatt for i år etter det kompromiss som ble inngått mellom
Arbeiderpartiet og regjeringspartiene,
og som følge av at våre forslag om å slette
vesentlige deler av sykehusenes gjeld på 2003-budsjettet
dessverre ble nedstemt. Det er varslet nedskjæringer
og oppsigelser i sykehusene, ikke innskrenkninger som
følge av mangel på sykepleiere eller
leger, men mangel på penger til å betale lønn.
Dermed blir det nedskjæringer og ytterligere vekst i behandlingskøene,
til tross for at staten går med et kjempemessig overskudd.

Vil statsministeren love at man senest
i forbindelse med revidert nasjonalbudsjett sørger for
de nødvendige tilleggsbevilgninger, slik at det ikke
blir noen oppsigelser og nedskjæringer i norske
sykehus i 2004?

 For at det skal bli et mer riktig bilde av
situasjonen i Sykehus-Norge, synes jeg det er nødvendig å få fram
at det faktisk har skjedd en kraftig forbedring
for pasientene de senere år. Antallet pasienter som har
ventet mer enn ett år, er nå redusert med 28 000, eller
mer enn 75 pst., siden sykehusreformen ble innført. For
dem som har fått behandling, har gjennomsnittlig ventetid
blitt redusert med 16 pst. i løpet av to år. For
dem som venter på behandling, har ventetida blitt om lag
halvert, til nå 105 dager. Det har altså skjedd
veldig mye positivt til fordel for pasientene. Det bør
komme fram, for det er en tendens til å svartmale situasjonen,
med ensidig vektlegging av de problemer som
vi har.

Det har også vært
en kraftig økning i bevilgningene til norske
sykehus – det må det heller ikke være noen
tvil om – og det er dette som har gjort det mulig med disse positive
resultatene.

Vi har fortsatt utfordringer foran oss. De
regionale helseforetak fikk også økte
bevilgninger for 2004, slik at de skal videreføre den rekordhøye
aktiviteten fra 2003, og de er pålagt å komme
i økonomisk balanse i løpet
av 2005. Det krever visse omstillinger, og det er ikke
slik at sykehusstrukturen bør være akkurat
slik den har vært, i all framtid. Omstillinger må en være
beredt til, og jeg er ikke beredt til å love
på stående fot alle bevilgninger
som skal til for at det ikke skal skje noen
omstilling i sykehusvesenet, slik Carl I. Hagen nå egentlig
inviterte til. Det jeg kan love, er at vi på vanlig måte
vil ha en ny gjennomgang av den økonomiske situasjonen
for helseforetakene i revidert nasjonalbudsjett, derunder også selvsagt en
vurdering av spørsmålet om bevilgninger.

 Når det gjelder det som er gått mye
bedre i norske sykehus, er jeg fullt på det rene
med det. Det skyldes bl.a. de to budsjettene som ble gjort opp sammen
med Fremskrittspartiet, og hvor innsatsbasert finansiering
først ble økt til 55 pst. og så til 60
pst.

Jeg snakker nå om 2004 og de alarmsignalene
som nå kommer, som følge av at Arbeiderpartiet
og regjeringspartiene har redusert ISF fra 60 pst. til 40 pst.
og forverret økonomien. Det er ikke omstilling
som skjer, det er nedskjæringer og oppsigelser som er varslet
i flere sykehus.

Når statsministeren sier
at man skal videreføre aktivitetsnivået, vil jeg vise
til at det av styringsbrevene, så vidt jeg forstår,
fremgår veldig klart at man nå 

ikke

 skal øke
aktiviteten i sykehusene, til tross for at det fortsatt er pasienter
som venter på behandling! At man har omstilling, er vi
for, men det kan da ikke være slik
at man skal gå til oppsigelser av hjelpepleiere, sykepleiere
og leger for å sikre budsjettene, og derved øke
køene av pasienter. Det er den holdningen som vi i Fremskrittspartiet
tar avstand fra, og det er den som er varslet for inneværende år.

 Køene har gått ned, og jeg
regner med at køene vil fortsette å gå ned.
Omstillinger kan selvsagt i noen tilfeller også bety at
man noen steder legger ned og skjærer ned, det
trenger ikke bety at det samlede helsetilbudet
blir dårligere. Det er det samlede helsetilbudet som er
det avgjørende, og Fremskrittspartiet
la veldig stor vekt på, da de gikk inn for denne reformen,
at man skulle se hele landet i en helhet, og spesielt
innenfor de fem regionene.

Det er ikke slik at bevilgningene økte bare
i de to årene vi hadde forlik med Fremskrittspartiet. De
har økt betydelig i det året vi nå er inne
i, hvor vi hadde et forlik med Arbeiderpartiet. Regjeringen har
selv foreslått kraftige økninger til sykehussektoren.

Hagen trakk også inn forholdet mellom
innsatsbasert finansiering og grunnfinansiering
i sykehusene. Jeg tror ikke de tallene som var – 60
pst. på ISF og 40 pst. på grunnfinansiering, som
Fremskrittspartiet ønsker å beholde – nødvendigvis
var de riktige. Det skapte en del skjevheter, og det gjorde bl.a.
at en del viktige aktiviteter og operasjoner i sykehusene
som ikke fikk så god uttelling på ISF,
kunne bli forsømt. Det ønsker ikke
vi.

 Presidenten vil tillate tre oppfølgingsspørsmål – først
Asmund Kristoffersen.

 Det er helt riktig, som statsministeren sier,
at ventetida har gått dramatisk ned, køene er
blitt betydelig kortere, og det er færre pasienter i sykehuskorridorene.

I budsjettet for 2004 foreslo Arbeiderpartiet
1 milliard kr mer i rene penger til sykehusene. Vi fikk
inn i sum 850 mill. kr mer fordelt på to
ulike elementer, og vi fikk også utsatt balansekravet.
Dette har bedret sykehusenes økonomi betydelig. Men vi
ser nå at det er planer om nedlegging av tilbud, noe som
bekymrer befolkningen veldig sterkt.

Da vil jeg spørre statsministeren:
Hvilke vurderinger gjør Regjeringen seg nå, når
en ser de sterke reaksjonene fra befolkningen i områder
der sykehustilbudet ifølge sykehusene nå synes å skulle
reduseres? Hvilke tiltak tenker Regjeringen seg for å sikre
at helsetilbudet opprettholdes på et godt nivå?

 I den reformen for sykehusene som
Asmund Kristoffersen gikk for, men som undertegnede i sin tid stemte
imot, er det som kjent slik at de regionale
helseforetakene har betydelig bestemmelsesrett når det
gjelder strukturen i Sykehus-Norge. Men større avgjørelser
skal forelegges helseministeren. Det tar han på alvor,
og han har også omgjort anbefalinger fra de regionale
helseforetak i en del slike spørsmål, etter
vårt syn til gunst for pasientene og distriktene.

Vi følger nå nøye
hva de regionale helseforetak planlegger.
Større saker skal til helseministeren, og han har vist
før at han tar selvstendige standpunkt og ikke
alltid følger de regionale
helseforetaks standpunkt. Det vil være tilfellet også framover.

Så vil vi, som sagt, ha en gjennomgang
av dette i revidert nasjonalbudsjett. Jeg regner med at Arbeiderpartiet er
av dem som står ved de budsjettforlik og avtaler de har gjort,
kanskje bedre enn andre.

 John I. Alvheim – til oppfølgingsspørsmål.

 Det er stor enighet i fagmiljøene, også innen
helseforetakene, om at sykehusreformen nå er inne
i en kritisk fase. Innsparingspålegg fra Stortingets flertall
i budsjettforliket på ca. 4,5 milliarder kr innen
2005 vil føre til dramatiske kutt i behandlingstilbudene, også for
prioriterte pasientgrupper. Dette bekreftes i helseforetakene.

Flere foretak har nå påbegynt
kutt i stillinger som samlet vil utgjøre ca. 5 000
frem til 2005. Eierstyringen i de regionale
foretakene så langt har, etter min mening, ikke
vært god, noe som dessverre har ført
til at det faglige i sykehusene har blitt svekket, og
det er ganske alvorlig.

Vil Regjeringen vurdere en annen eierstyring,
eventuelt vurdere å etablere et statlig
sykehusdirektorat i stedet for de regionale
helseutvalgene, som er veldig ustabile – to er utskiftet
så langt?

 Jeg har i utgangspunktet ikke noen
særlig tro på at det å sentralisere dette
gjennom et direktorat og oppheve de fem regionale helseforetak
er noen god løsning, fordi de som sitter i de regionale
helseforetakene, tross alt står nærmere det enkelte
sykehus og kjenner de lokale forhold bedre enn
i et sentralt direktorat. Det overrasker meg litt at Fremskrittspartiet,
som var så ivrig for denne reformen, så kort tid etter
at den er iverksatt, allerede vil bort fra den på et sentralt
punkt. Det har ikke vi planer om, men vi, og spesielt
de som var imot denne reformen, vil selvsagt se med åpne øyne
på alle fornuftige forslag som måtte
komme, for eventuelt å forbedre den.

Når det gjelder dramatiske signaler,
har vi fått det nesten hvert år, også i
de årene vi hadde budsjettforlik med Fremskrittspartiet
om sykehusbevilgningene. Men vi tar dette på alvor, gjennomgår
det i revidert, og helseministeren tar sine
selvstendige standpunkt i de større sakene.

 Marit Arnstad – til oppfølgingsspørsmål.

 Noen ganger føler en at
sykehusdebatten ikke blir sett på med det alvor
den fortjener, for det som er i ferd med å skje, er at
det utvikler seg en tillitskrise mellom myndighetene og
befolkningen når det gjelder hvilket sykehustilbud man
skal ha i årene framover.

Det er en eller annen form for dobbeltkommunikasjon i
dette spørsmålet som bekymrer Senterpartiet. Det
ene er at visse omstillinger nå betyr en konkret
nedlegging av avdeling etter avdeling og oppsigelse av
personell i nesten alle deler av landet. Stikk i strid
med alle løfter brukes helseforetaksmodellen
som en ansvarsfraskrivelse fra statlige myndigheter, der en sier
at det er helseforetakene som har friheten til å vurdere
struktur, osv.

Jeg tror at vi har kommet i en situasjon
der vi enten må si at ressursene skal økes, eller
må være ærlige og si at tilbud
vil bli lagt ned. En må være oppriktig
og si det som det er.

Vi har tre utfordringer til statsministeren
og Regjeringen: øke ressursene, gjøre noe med
den gjelden som ligger over helseforetakene, og også få kontroll
med lønnsveksten innenfor helseforetakene.

 Jeg er enig i at ressursene må økes.
Det er et voldsomt behov i helsesektoren. Ressursene har økt
kraftig, og det er behov for å øke dem framover.

Vi ser kritisk på alle forslag
om nedleggelse av avdelinger, i verste fall også hele
sykehus. Det betyr ikke at strukturen nødvendigvis
skal være slik i framtiden som den
har vært før. Det er også eksempler
på gode omstillinger, men det kan også være
dårlige eksempler på det.

Når det gjelder gjeldsavskriving,
tror ikke vi generelt at det er noen god løsning.
Det stimulerer ikke til god økonomistyring å avskrive
gjeld, enten det er i sykehussektoren eller i kommunesektoren.
Vi må finne andre måter å støtte
dem på.

Når det gjelder å få kontroll
over lønnsutviklingen, er jeg enig i at det er viktig.
Det må vi ha både på denne sektoren
og på de andre som går inn i lønnsoppgjøret
nå til våren.

 Vi går videre til neste
hovedspørsmål.

 Eg har eit spørsmål til fiskeriministeren.

Vi høyrde på NRK
i dag tidleg at ein i løpet av 2003 fekk inn berre eitt
tips til Økokrim sin tipstelefon for økonomisk kriminalitet
og miljøkriminalitet. Til samanlikning fekk Fiskeridirektoratet
sin tipstelefon i 2001 inn 140 tips, som førde til 15 politimeldingar.
Det seier seg sjølv at eitt tips ikkje
kan føre til 15 politimeldingar.

Det første fiskeriministeren
gjorde då han blei fiskeriminister, var å leggje
ned den såkalla fiskefusktelefonen, med den forklaringa
at han var basert på angiveri. Den same dagen
som SV og Arbeidarpartiet legg inn forslag i Stortinget om å gjenopprette
telefonen, får vi ei pressemelding frå Økokrim
om at Økokrim har oppretta ein tipstelefon. Den telefonen er altså ikkje
basert på angiveri.

Kva synest statsråden om at Økokrim
sin telefon ikkje ser ut til å fungere like
godt som direktoratet sin telefon gjorde?

 I departementet og i Regjeringen er det nulltoleranse
når det gjelder miljøkriminalitet og den ressurssløsing
som vi dessverre har hatt i altfor stor grad
i næringen. Samtidig ser vi, ikke minst med referanse
til Troms politidistrikt, at antall saker går ned. Politi
og påtalemyndigheter mener det er et resultat av økt
fokus på dette og de tiltak som Kystvakten og forvaltningen
for øvrig gjør for å redusere dette.
I tillegg har næringen satt fokus på etikk.

Det er riktig, som det ble sagt, at denne tipstelefonen, som
var basert på at man kunne ha anonymitet, i sin tid fikk
140 tips. Dessverre viste det seg at det bare
var ett av ti tips som førte til oppfølging og
etterforskning, fordi anonymiteten tydeligvis inspirerte til en
del anmeldelser som det ikke var hold i. Det vi nå ser,
er at Fiskeridirektoratet i 2003 gjennom sitt daglige arbeid har
fått inn ca. 50 tips som forfølges i det videre
arbeidet. Anonymiteten som den gang var et tilbud, synes ikke å være
et poeng. Nå tør fiskerne prisverdig stå fram
med navn og bilde og melde at det foregår ressurssløsing
og miljøkriminalitet både i kystflåten
og i havfiskeflåten. Det har vi tatt tak i, og det kommer
til å bli fulgt videre opp, slik det har vært gjort
i betydelig grad helt siden slutten av 1990-tallet av skiftende
regjeringer og skiftende statsråder.

 Eg vil meine at éi politimelding ut av
ti tips er ganske mykje.

Vi har i dag frå SV si side
fremja eit forslag om tiltak mot økonomisk kriminalitet
og miljøkriminalitet i fiskerinæringa.
Vi foreslår m.a. inspektørar, vi foreslår
ei styrking av Kystvakta, kontrollar på land og ein del
andre tiltak. Vi har teke som utgangspunkt at
det store fleirtalet i fiskerinæringa er lovlydig. Derfor
vil vi ha ein gjennomgang av regelverket, slik at ein klarer å skilje
det som er bevisst juks for økonomisk vinning, frå det
som er uforvarande brot på eit til tider ganske
komplisert regelverk. Vi meiner at det ikkje er grunn
til å vente med å setje i gang tiltak, slik som
fiskeriministeren har gjort. Vi foreslår også ei
evaluering av Økokrim sin tipstelefon sett i samanheng
med den telefonen som var oppretta hos Fiskeridirektoratet,
og som faktisk fungerte.

Synest fiskeriministeren, sett i lys av nyheita
i dag om at Økokrim sin telefon ikkje mottek tips, at
det er ein god idé å evaluere
den ordninga?

 De tiltak som representanten Elvik her lister
opp, er som klipt ut av det fiskeriministeren og Regjeringen har
varslet at vi arbeider med. Jeg har også varslet
at akkurat disse tingene som er tatt opp her, skal jeg komme tilbake
til i Stortinget i revidert nasjonalbudsjett, og vi vil ytterligere
komme tilbake til det i budsjettet. Vi har gått enda
lenger, for vi har nedsatt en spesialkommisjon med folk fra Justisdepartementet som
har politi-, etterforsknings- og påtalemyndighetskompetanse,
Kystvakten er representert, og vi har frigjort regiondirektøren
i Troms, Arne Luther, som er en kapasitet på dette
området, for å gjennomgå og evaluere
dette og komme med forslag til ytterligere tiltak.

Kystvakten har allerede varslet at de vil intensivere bruken
av helikopter for på den måten å komme
overraskende på. Det er altså et poeng at både
i kystflåten og i havfiskeflåten synes man selv
at det er et problem at disse påstandene blir
framsatt. Jeg har lyst til å si at de eksemplene som har
vært trukket fram i den senere tid, med billedbruk, viser
at det er utenlandske fartøyer
som brukes som illustrasjon.

 Det blir tre oppfølgingsspørsmål – først Bendiks
H. Arnesen.

 Den siste tids fokusering på fiskedumping
har vel vist at det tipssystemet som er, ikke har fungert
tilstrekkelig. Jeg forstår det slik at de som har stått
fram på annen måte og tatt til orde for at denne
dumpingen har funnet sted, nå står i fare
for å bli eller kanskje er blitt anmeldt for
dette. Da har jeg lyst til å spørre fiskeriministeren:
Hvordan vil dette virke for ettertiden? Kan man regne med å få nye
tips når folk som ser galskapen i dette og rapporterer
om det, risikerer å bli anmeldt? Er det ikke
slik at dette som går på dumping fra båter,
egentlig er redernes og skippernes ansvar, og at fiskerne som er
ansatt om bord, i så måte må gå fri?

 Som sagt, det er nulltoleranse på dette
feltet. Det er nettopp det tipssystemet vi har nå,
som viser at dette fungerer. Direktoratet fikk inn ca. 50 tips gjennom
sitt daglige arbeid, og alle vurderes som grunnlag for å forfølge
sakene.

Så er det slik at vi fra fiskerimyndighetenes
side, med støtte i dette nulltoleransesynet, anmelder de
saker som vi blir kjent med, uavhengig av hvem som gjennom etterforskning,
påtale og dom måtte bli dømt. Det anser
vi at politi, påtalemyndighet og retten skal
avgjøre, ikke politikerne. Jeg registrerer at
fiskere står fram ut fra den erkjennelse at det kan medføre
straffansvar. Men jeg minner også om det som
førstestatsadvokaten i Troms har redegjort for, at all
erfaring viser at loven både er ment å bli
og blir håndtert på en slik måte
at det er rederiene og skipperne som
står til ansvar, og ikke den enkelte fisker, så et
amnesti er det i og for seg ikke grunnlag
for å ønske.

 Inge Ryan – til oppfølgingsspørsmål.

 Jeg tror det er viktig å understreke at
de aller, aller fleste fiskerne er ærlige næringsutøvere. Jeg
har gjennom en del år i politikken hatt gleden av å reise
rundt i landet og møte en del av disse fiskerne,
både i båten og på møter. Noe
av det som har slått meg, er at dette er et problem
de har tatt opp gang etter gang. De har sett på det
at det foregår såpass mye fiskejuks, som en av
de største utfordringene de har. Derfor overrasket det
meg en del at alarmen gikk i departementet etter et TV-program,
og at man ikke på en måte
har vært klar over disse store problemene tidligere. Jeg
vil derfor spørre statsråden: Var han ikke
klar over at det foregikk såpass mye fiskejuks? Måtte
det et TV-program til før han reagerte
så kraftig som han gjorde?

 Jeg tar også som utgangspunkt
at dette er ærlige folk, og derfor er jeg redd for at det
fokuset som enkelte kanskje ut fra mer politiske hensyn har på dette,
bidrar til å stemple mange ærlige fiskere ubegrunnet.

Når vi reagerte
som vi gjorde etter det aktuelle TV-programmet, var ikke
det fordi vi ikke hadde hatt trykk på dette tidligere,
og det var heller ikke fordi det framkom noe nytt. Men
når det ble påstått i offentligheten
at et omfang anslått til 191 000 tonn dreide seg
om utkast av torsk i Barentshavet
av trålere, så var det et omfang som var overraskende.
Erfaringene etterpå viser at det ikke er hold
i det. Det anslaget som Havforskningsinstituttet har gjort, omfatter
trålere, det omfatter kystflåten, det omfatter
pelagisk sektor, og det omfatter også arter som
det ikke er straffbart å sortere ut. Det er det
ene. Det andre er at dette er et problem som ikke
er spesielt knyttet til trålere, men gjelder også kystflåten,
og det har også fiskere stått fram og
redegjort for.

 Lodve Solholm – til oppfølgingsspørsmål.

 Eg er glad for at statsråden ikkje,
slik som enkelte andre i denne salen, stigmatiserer fiskarane
som notoriske kjeltringar. Det er enkelte som er avslørte,
og dei skal sjølvsagt ha si straff. Men det som undrar
meg litt, er at når statsråden seier
det er nulltoleranse for utkast, som eg er heilt einig
i, så vil ein samstundes gi eit amnesti
for dei som står fram og seier at dei har kasta
fisk med vilje og til og med utan at dei på brua visste
det, slik det vart sagt i det aktuelle TV-programmet. Men ein vil
gå til det steget at ein vil politimelde reiarlaget. Ser
ikkje statsråden at dette kan samanliknast med å politimelde
butikkeigaren når dei tilsette stel?

 Jeg har i min håndtering av denne
saken, både etter at det aktuelle programmet
aktualisterte den, og tidligere, forsøkt å unngå å stigmatisere.
Dette programmet stigmatiserte trålerne og trålfiskerne
på en meget uheldig måte, men prisverdig stod
to norske fiskere fram og berettet om situasjonen slik
de opplevde den. I programmet ble det gjort bruk av bilder av spanske
og islandske fartøy, men man måtte
få inntrykk av at det var norske båter
som kastet ut fisk. Det har i ettertid vist seg ikke å være
tilfellet.

Når det gjelder amnesti
og anmeldelse, så anmelder vi saker. Vi har da tillit til
at politiet gjennom sin etterforskning
og retten gjennom sin dømming vil ta stilling
til hvem som er ansvarlig, og hvem som ikke er ansvarlig, at
de vil skille klinten fra hveten. Jeg synes det er et bærende
prinsipp at vi som politikere ikke skal være
de som dømmer. Jeg synes nok at noen hver burde
ha lagt seg på minne den advarselen som både
representanten Lodve Solholm og jeg fra tid til annen har kommet
med.

 Vi går videre til neste
hovedspørsmål.

 Jeg har et spørsmål til statsministeren.

Helt siden Stortinget i 1972 avkriminaliserte
homoseksualitet blant menn, har Kristelig Folkeparti
strittet mot så å si alle forslag for å bedre
livskvaliteten til homofile og lesbiske. Eksemplene er mange. La
meg bare nevne noen: Kristelig Folkeparti
sa nei til partnerskapsloven i 1993. Dagens statsminister
fremmet like etter et privat lovforslag om å oppheve
partnerskapsloven, noe som heldigvis ikke fikk flertall.
I 1996 behandlet Stortinget på nytt forslag om opphevelse
av partnerskapsloven, også dette fremmet av vår
nåværende statsminister.

Nå er vi i 2004. Aksepterer statsministeren
at partnerskapsloven for homofile og lesbiske
er kommet for å bli?

 For det første er det helt
feil at Kristelig Folkeparti har strittet mot forslag
for å bedre de homofiles livsvilkår.
Tvert imot, vi har økt samarbeidet mellom
det offentlige og frivillige organisasjoner som arbeider blant homofile
for å iverksette tiltak i forhold til styrking av deres
helse og forebygging av selvmord, styrking av sosiale nettverk,
forebygging mot rus. Vi har styrket de frivillige organisasjoner
som arbeider for å bedre lesbiskes og homofiles
levekår og livskvalitet. Vi har særlig satset
på det frivillige arbeidet blant unge. Vi har satset på informasjonstiltak
i skolen, som bidrar til selvrespekt for elevene, også de homofile.
Det er startet opp en egen hjelpetelefon for homofile og lesbiske.
Vi har foreslått en skjerping av arbeidsmiljøloven
for å bedre beskyttelsen mot forskjellsbehandling
på grunn av seksuell orientering.

Debatten som har gått i de siste dager,
reiser viktige prinsipper både om trosfrihet, organisasjonsfrihet
og toleranse. Saken aktualiserer religions- og organisasjonsfriheten,
og jeg synes at sentrale arbeiderpartipolitikere har vist skremmende
holdninger og ikke nødvendig respekt for den.
Det aktualiserer de homofiles frihet og rettigheter i samfunnet.
De homofile er en minoritet som har krav på respekt som
mennesker og for de valg de har tatt, og statsministeren respekterer
deres valg. Det må også være
adgang til å ha ulike syn på hvordan dette reguleres
i lovgivningen. Stortingsflertallet har vedtatt at det skal skje
gjennom partnerskapsloven. Kristelig Folkeparti, og for øvrig
den gang også store deler av Høyre og
Senterpartiet, stemte for å regulere det gjennom husstandsfellesskapsloven,
for å ivareta den positive særstilling
ekteskapet etter vårt syn bør ha i lovverket.
Det er ikke en diskriminering av de homofile.

 Jeg synes det er litt trist at statsministeren ikke
tar dette spørsmålet mer på alvor, for
i disse dager er ganske mange homofile og lesbiske
urolige og lei seg for de signaler som kommer fra Kristelig Folkeparti
og fra landets statsminister. Rekken er lang med eksempler
på ting der Kristelig Folkeparti har
gjort det vanskeligere for homofile og lesbiske – fra å si
nei til å informere om det i skolen, nei til å gi økonomisk
støtte, nei til partnerskapsloven og sist, men ikke
minst også å si nei til at homofile
og lesbiske skal ha adgang til vigslede stillinger
i Kirken. Derfor synes jeg at statsministeren skal være
litt forsiktig med å anklage Arbeiderpartiet
for å ha skremmende holdninger i denne saken. Vi har gått foran,
og det er vi faktisk ganske stolte av.

Jeg registrerer også at
statsministeren ikke svarer på mitt spørsmål.
Dette handler om menneskeverd og likeverd. Hvorfor er det slik,
statsminister, at ikke homofile og lesbiske
har krav på like mye menneskeverd og likeverd
som alle andre mennesker?

 Homofile har selvsagt krav på akkurat
samme menneskeverd og likeverd som andre mennesker. Å
beskylde meg for det motsatte viser mangel på respekt for
andres standpunkt til en lovgivning og vitner om en manglende toleranse.

Jeg tror at når en snakker om ikke å ta
dette mer på alvor, skal Sylvia Brustad gå i
en dialog med egne partifeller, som tydeligvis
er ute etter å stemple andre, framsette uriktige
påstander, og som i debatten har avslørt at de ikke
har respekt for religionsfriheten. Heldigvis har Arbeiderpartiets
leder tatt avstand fra dette. Men tidligere statsrådskolleger
av Brustad har ment at en skal bruke både økonomiske
og lovmessige sanksjonsvirkemidler – de har i hvert fall
antydet det – for å tvinge organisasjoner til å innta
et annet standpunkt enn det de har.

Det er også feil at vi har
motsatt oss økonomiske virkemidler for å bedre
de homofiles og lesbiskes livsvilkår. Tvert imot, vi har økt
disse. Men vi har respekt for kirkelige samfunns selvbestemmelsesrett
i slike spørsmål, selv om ikke Arbeiderpartiet
alltid har hatt det. Det er en del av toleransen, og det må være
lov å ha ulike syn på lovre-guleringen av disse
spørsmål, uten å bli tillagt slike feilaktige
oppfatninger som Sylvia Brustad nå prøvde
på. Jeg krever en viss respekt i debatten.

 Da tillater presidenten ett oppfølgingsspørsmål – Siri
Hall Arnøy.

 Statsministeren snakker om respekt og toleranse.
Et sentralt punkt i forhold til respekt for minoriteter
er at minoritetene selv må få definere sine behov
og sine ønsker og få sette noen
standarder for hva det er å vise toleranse og
respekt.

I forhold til det spørsmålet
som Sylvia Brustad tar opp om partnerskapsloven, har de
homofile og lesbiske vært tydelige
på sitt ønske om en likebehandling i
forhold til ekteskap, enten gjennom partnerskapslov eller
gjennom ekteskapsloven. Når statsministeren framhever at
ekteskapet etter hans syn bør ha en positiv særstilling
i lovverket, lurer jeg på om han kan gi en begrunnelse
for det – da fortrinnsvis en begrunnelse som selvfølgelig ikke
er teologisk, men politisk. Og dersom det er slik at de homofile
og lesbiske mener at dette er et spørsmål
om menneskeverd, i hvilken grad mener statsministeren
det er tolerant ikke å godta en minoritets eget
syn på det?

 Jeg registrerer og respekterer at de homofile,
i hvert fall gjennom sine organisasjoner, ønsker
en partnerskapslov. Men det kan ikke være
slik at hvis en ikke følger akkurat lovgivningsmønsteret
som noen ber om, er en dermed diskriminerende. Det er
en debattform som jeg tror en skal tenke nøye
igjennom.

En av grunnene til at Kristelig Folkeparti
stemte imot partnerskapsloven, var at vi regnet med at det også – noe som
har vist seg – i neste omgang ville føre
til et krav om fulle adopsjonsrettigheter for homofile og lesbiske.
Vår oppfatning er at det ikke er et rimelig krav,
fordi utgangspunktet her ikke skal være
en rettighet, men barnas situasjon. Det legger vi til grunn i politikken,
og det er det, så vidt jeg vet, mange flere enn Kristelig
Folkeparti som mener når det gjelder
adopsjonsspørsmålet. Og det å føre en
politikk hvor ekteskapet er en grunncelle i samfunnet, er ikke
noe særegent for verken Kristelig Folkeparti eller Norge – det
er faktisk anerkjent internasjonalt.

 Presidenten beklager, men klokken
går fort, og den er over 11. Tiden for den muntlige spørretimen
er dermed omme, og vi går over til den ordinære spørretimen.





                    
                    
                    

 Det blir dessverre
en lang rekke endringer i den oppsatte spørsmålslisten,
og presidenten viser i den sammenheng til den oversikt som er omdelt
på representantenes plasser i salen. Ettersom ti statsråder
er på reise, vil det nødvendigvis bety betydelige
endringer. Presidenten vil for sin del si at det er bemerkelsesverdig mange,
og håper at statsministeren merker seg det.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmålene 1 og 2, fra henholdsvis
representantene Ranveig Frøiland og Morten Lund
til finansministeren, vil bli utsatt til neste spørretime,
da statsråden er bortreist.

Spørsmål 6, fra representanten Arne
Lyngstad til justisministeren, er trukket tilbake.

Spørsmål 9, fra representanten Inga
Marte Thorkildsen til justisministeren, er trukket tilbake.

Spørsmålene 15 og 17, fra
henholdsvis representantene Arne Sortevik og Lena
Jensen til utdannings- og forskningsministeren, vil bli
utsatt til neste spørretime, da statsråden er
bortreist.

Spørsmål 16, fra representanten
Bente Gunn Håtuft til utdannings- og forskningsministeren,
vil bli besvart av barne- og familieministeren på vegne
av utdannings- og forskningsministeren, som er bortreist.

Spørsmål 20, fra representanten
Øystein Hedstrøm til nærings- og handelsministeren,
vil bli overført til fiskeriministeren som rette vedkommende.

Spørsmål 21, fra representanten
Heidi Sørensen til samferdselsministeren, er trukket tilbake.

Spørsmål 24, fra representanten
Åslaug Haga til samferdselsministeren, vil bli tatt opp av representanten
Dagfinn Sundsbø.

Spørsmål 25, fra representanten
Heikki Holmås til kommunal- og regionalministeren, er trukket
tilbake.

Spørsmål 26, fra representanten
Marit Nybakk til forsvarsministeren, vil bli utsatt til neste spørretime,
da statsråden er bortreist.

Spørsmålene 27 og 28, fra
henholdsvis representantene Inger S. Enger og Steinar Bastesen til miljøvernministeren,
vil bli besvart av justisministeren på vegne av miljøvernministeren,
som er bortreist.

Etter anmodning fra justisministeren
blir spørsmålene flyttet og besvart etter
spørsmål 8, som skal besvares av samme statsråd.

Spørsmål 29, fra representanten
Ingvild Vaggen Malvik til miljøvernministeren, vil bli
utsatt til neste spørretime, da statsråden er
bortreist.





                    
                    








        

Spørsmål 1


    
        

Spørsmål 2


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 27


    
        

Spørsmål 28


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 15


    
        

Spørsmål 16


    
        

Spørsmål 17


    
        

Spørsmål 18


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26


    
        

Spørsmål 29


    



                    

 Disse spørsmålene
er utsatt.





                

 Dette spørsmålet
er trukket tilbake.





                

 Dette spørsmålet,
frå representanten Inger S. Enger til miljøvernministeren,
vil bli svara på av justisministeren på vegner
av miljøvernministeren.

 «Bilvrak fra Oppland, Akershus og
Hedmark skal nå sendes til Skottland for kverning. Bilvrak
fra til sammen 11 andre fylker sendes til De britiske øyeneEndret
fra opprinnelig formulering, som lød: «Bilvrak
fra 11 andre fylker sendes til England.».
Bransjen i Norge mener de sjøl kan
ta hånd om dette. Jobben har vært ute på europeisk
anbud, og ifølge SFT måtte de velge det laveste.
47 000 tonn vrak skal sendes ut. Det betyr tap av arbeidsplasser
i Norge og er dårlig for miljøet. Dette
er nok et eksempel på at transport
løsrives fra miljøregnskapet.

Hvilke virkemidler har statsråden
for å unngå slik transport, og hva kan gjøres?»

 Returordningen for bilvrak er velfungerende.
Den bygger på at kasserte kjøretøy leveres
til biloppsamlingsplasser, hvor bl.a. miljøfarlige væsker,
batteri og kvikksølvkomponenter fjernes. De miljøsanerte
kjøretøyene blir deretter solgt til fragmenteringsanlegg
som hugger dem opp og selger skrapmetallet videre som råstoff.
På den måten materialgjenvinnes opp mot 80 pst.
av bilvraket.

Ved salg av bilvrak må Statens
forurensningstilsyn, SFT, forholde seg til EØS-avtalens prinsipper
om fri konkurranse og ikke-diskriminering
på grunn av nasjonalitet. Siden EØS-avtalen trådte
i kraft i 1994, har derfor utenlandske fragmenteringsanlegg
vært med i konkurransen om kjøp av norske
bilvrak. Dette har gitt staten merinntekter på om lag 7
mill. kr. pr. år og spart norske bileiere for
tilsvarende økte avgifter.

Miljøvernministeren mottok 4. februar
i år et skriftlig spørsmål fra stortingsrepresentant
Ingvild Vaggen Malvik om samme sak. Han bad i den forbindelse SFT
om en redegjørelse om salg av norske bilvrak
til britiske fragmenteringsanlegg. SFT understreker i sin redegjørelse
at de ved valg av anlegg legger vekt på forhold knyttet
til både miljø, pris og konkurranse.

De siste årene har utenlandske
selskap fra England og Skottland hatt de beste tilbudene
på kjøp av kasserte kjøretøy
fra Norge. For å sikre konkurranse
i markedet har imidlertid SFT også solgt bilvrak
til norske fragmenteringsanlegg. I 2004 vil ca. 55 pst.
av bilvrakene selges til utlandet, mens de resterende 45 pst. selges
til fem norske anlegg. En sterkere favorisering av norske
anlegg vil etter SFTs mening kunne bryte med EØS-prinsippene
om fri konkurranse og diskriminering
på grunn av nasjonalitet.

Det er en forutsetning for salg av miljøsanerte
bilvrak til utlandet at fragmenteringsanleggene har en
miljømessig standard på høyde
med norske anlegg. SFT opplyser i sin redegjørelse
at de ved flere anledninger har avslått tilbud fra utlandet
hvor miljøstandarden ikke
var tilfredsstillende.

Ved valg av fragmenteringsanlegg legges det
altså vekt på miljøstandarden
ved anlegget. I tillegg tar SFT også hensyn til
miljøbelastningen ved transport av bilvrakene. SFT har
gjentatte ganger valgt norske anlegg framfor utenlandske
som følge av at det da oppnås redusert miljøbelastning
ved transport. Dette til tross for at bedre totalt pristilbud
har foreligget fra de utenlandske anleggene.
Dessuten legger SFT betydelig vekt på å bruke
miljøvennlige transportløsninger. Alle
bilvrak tilpasses derfor effektivt for transport med tog
og båt. Dette vil ofte være
de klart mest miljøvennlige transportalternativene, uavhengig
av om vrakene går til norske eller
utenlandske anlegg. Ved eksport til
England og Skottland skjer selvsagt transporten med båt
fra havner i Norge.

Miljøsanerte kasserte kjøretøy
er klassifisert som grønt avfall. Ifølge EØS-avtalens
regler skal grønt avfall til gjenvinning kunne bevege seg
fritt over landegrensene. Norske bilfragmenteringsanlegg
og andre gjenvinningsbedrifter nyter også godt
av dette regelverket ved at de har
tilgang til å behandle avfall fra andre land.

På bakgrunn av det jeg nå har
sagt, anses det ikke å være
et behov for å gjennomføre spesifikke tiltak overfor SFTs
praksis på dette området.

 Jeg vil takke statsråden for svaret.

Jeg forstår for så vidt at
SFT gjør jobben sin ut fra et noe håpløst
EØS-regelverk. Men jeg må si at det er et tankekors at Norge
i så stor grad i tillegg til de materialene som kan gjenvinnes,
eksporterer søppel. 25 pst. går ifølge
bransjen til deponi eller forbrenning.

Jeg hørte i svaret til statsråden
at det ble sagt at SFT la vekt på miljøvennlig
transport, men det 

blir

 ekstratransport.
I Oppland kunne arbeidet ha blitt gjort på stedet. Dessuten
blir det ekstra avrenning på kaiene i påvente
av utskiping, for det er ikke krav til oljeavskillere.

Det er alltid negativt at arbeidsplasser og
teknisk kompetanse går tapt. Vi vanlige folk etterlyser
en helhetlig tankegang hvor transport hører med i miljø-
og samfunnsregnskapet. Er det virkelig ikke mulig å sette også andre
vilkår i forbindelse med miljøkrav i anbudsdokumentet,
f.eks. kortest mulig transport, slik at en helhetlig vurdering kan
legges til grunn?

 Selv om jeg ikke er fagstatsråd,
skjønner jeg logikken i det svaret jeg har avgitt. Der
framgår det helt klart at SFT nettopp skal vurdere
at man ikke har dårligere standard ute enn hjemme
når det gjelder norske miljøkrav. Det
har ført til at selv om man har hatt laveste pris, er det
en rekke tilbud som ikke har gått ut av landet,
fordi det rett og slett har vært en bedre standard
i Norge. Det har ført til det sluttresultatet at av 100
pst. er det 45 pst. som har gått til fragmentering i Norge.
Det tyder nettopp på det som er kjernen i spørsmålet
som er reist: Man kan ikke bare sende det ut
av landet fordi det er billigst, man er nødt til å oppfylle noen standarder.
Norske myndigheter gjør det, og man bruker reglene
så godt man kan. Så kan vi sikkert også glede
oss ved det motsatte, at norske fragmenteringsanlegg har bedre
standard enn man har ute, slik at vi kan gjøre noe som
sparer andre land for belastning. Men rammeverket rundt
dette er EØS-avtalens prinsipper, og innenfor
det rammeverket er det min oppfatning gjennom den kunnskap jeg har
fått ved å være i miljøvernministerens
sted, at man gjør sitt beste for å være
fornuftig ut fra miljømessige hensyn.

 Jeg takker igjen for svaret.

Jeg forstår at statsråden
og jeg tenker litt i samme baner her, men det er veldig synd at ikke
de siste 55 prosentene blir tatt i Norge, for Norge kan
gjennomføre hele verdikjeden og kan ta hånd
om den på en bra måte.

Hvis jeg går tilbake til Oppland igjen,
har vi bilopphuggere som kan ta den jobben, nettopp der
hvor disse vrakene er. Gjenvinningsmetallet kan brukes i Norge,
det trengs f.eks. jern til Fundia.

Dersom en skal tenke miljøvennlig,
er det viktig at en bruker Norge, for som statsråden også nevnte,
har Norge strengere miljøkrav enn veldig mange
andre land. Jeg syns ikke vi kan snakke om miljøforpliktelser
uten å følge det opp i praksis, og i dette tilfellet
er det altså 47 000 tonn, for en stor del søppel,
som fraktes ut av landet.

Mitt spørsmål blir til slutt:
Hvem har egentlig ansvar for den helhetlige politikken?

 Ansvar for den helhetlige politikk i Norge
har Regjeringen gjennom miljøvernministeren, og deretter
har miljøvernministeren et ansvar ved å samarbeide
med andre lands miljøvernmyndigheter. Det generelle
svaret er at alle, og spesielt norske myndigheter,
er interessert i at vi får
bedre internasjonale miljøstandarder
som forplikter alle. Det er en av grunnene til at miljøvernministeren,
som ikke står her, har lagt ned betydelig innsats
bl.a. for å stoppe atomforurensning fra Sellafield, og
han skal ha evig ros for innsatsen, som ser ut til å føre
fram. Det er innsats for å bygge standarder. Så er
vi avhengige av at andre bakker oss opp når vi
f.eks. står overfor den miljøkatastrofen vi muligens
kan få ved oljetransport og atomavfallstransport langs
norskekysten. Dette er miljøvernministeren sterkt opptatt
av. Det vet jeg.

Men så tilbake til kjernespørsmålet.
Jeg har dyp respekt for «høggertradisjonen» i
Norge, spesielt i valgdistriktet som representanten kommer
fra. Det jeg mener å si, er at norske «høggertradisjoner» har
en fair sjanse. De får altså 45 pst.,
og nettopp fordi man kan være god, taper man ikke
i konkurransen. Det jeg har skildret, er at man ikke er
dømt til å tape, men kan vinne, og 45 pst.
av fragmenteringen er arbeids- og miljøoppgaver som blir
løst i Norge.





                

 Dette spørsmålet,
frå representanten Steinar Bastesen til miljøvernministeren,
vil bli svara på av justisministeren på vegner
av miljøvernministeren.

 Jeg har et spørsmål til miljøvernministeren:

«Det har vært flere tilfeller
av at mangelfulle kart har skapt svært uheldige situasjoner,
særlig gjelder dette på sjøen. Det har
lenge vært etterlyst framdrift i oppmålinger av
områdene fra Brønnøysund og nordover
og ved Svalbard.

Hvordan er situasjonen i forhold til planene
for oppmålinger av disse områdene, og når
kan man forvente at disse helt nødvendige oppmålingene
skal skje?»

 Moderne og oppdaterte sjøkart er et
viktig hjelpemiddel for sikker ferdsel langs vår lange
kyst. Statens kartverk Sjøkartverket har det nasjonale
ansvaret for å gjennomføre sjøkartlegging
i samsvar med internasjonale standarder og forpliktelser.

Regjeringen har gitt høy prioritet
og avsatt midler til forsering av sjøkartleggingen, slik
at moderne elektroniske sjøkart for alle viktige
farleder langs kysten er på plass i 2006-2007. Sjøkartlegging
er et omfattende arbeid, som bl.a. krever nye målinger.
Sjøkartverket har gjort en stor innsats i dette arbeidet.
Det er iverksatt flere tiltak for å forbedre
og framskynde produksjonen, både for sjømåling
og kartproduksjon. Privat sektor har kvalifisert seg for å kunne
utføre oppdrag både når det
gjelder sjømåling og kartlegging, og det er brukt
lasermåling fra fly for å effektivisere målinger
i grunne områder.

Det foreligger nå autoriserte
elektroniske sjøkart for strekningen fra svenskegrensen
til Brønnøysund samt deler
av Troms og Finnmark. Videre oppmåling fra Brønnøysund
og nordover vil bli fullført fram til 2006. I
2004 vil sjømålinger foregå i
området fra Brønnøysund
til og med Bodø, i Tjeldsundet og i tilknytning til Melkøya.
Det vil bli utgitt nye kart for Helgeland samt deler av
Finnmark. Resterende områder vil så bli
tatt i 2005 og 2006.

Når det gjelder Svalbard, vil det
bli gjennomført et årlig tokt også i
2004. Målingene rundt Svalbard skjer etter en
prioritering som har sin bakgrunn i en god dialog med de
aktører som har behov for sjøkart i dette området.
Selv om ny teknologi har gjort det mulig å femdoble produksjonen
av sjøkartdata rundt Svalbard, vil det fortsatt ta noe
tid før hele kysten rundt Svalbard vil være
dekket.

 Jeg takker statsråden for svaret.
Det er jo engang slik at Sjøkartverket er slått
sammen med Kartverket, og hovedkontoret er flyttet langt inn i landet.
Det er forskjell på landkart og sjøkart. Når
det gjelder sjøkart, må du vite hvor
dypt det er under kjølen, for hvis du ikke vet
hvor dypt det er, kan du forlise og miste livet. På land
foregår det ikke på samme måten,
for der kan du kjøre på veien. Hvis du skal sammenligne
de to, Kartverket og Sjøkartverket, er det slik at på land
kjører du i grøfta, men når du er på havet,
kjører du på havet, så du må vite.
Vi har opp til 200 år gamle data som ligger til
grunn for de elektroniske kartene, så oppmåling er
viktig, og det er betryggende å vite at det er
en plan på gang for oppmåling nordover. Men er
det ikke på tide å skille
Sjøkartverket fra Landkartverket?

 Som landkrabbe har jeg dyp respekt for representanten
Bastesens kystkunnskap – dyp respekt, og jeg legger til
grunn, selv om jeg svarer på vegne av en annen statsråd,
at når du beveger deg på sjøen, viser
du respekt for sjøen. Jeg legger til grunn at når
man er på sjøen, kjører man ikke bil
på vann. Jeg legger til grunn at kompetansen som søkes, nettopp
skal vise respekt for det særegne, også den
spesielle kysten vi har, med den lange leia vår, som er
komplisert å ferdes i. Jeg skjønner deler av hjertesukket
til representanten. Jeg tror ikke det gjelder Sjøkartverket,
som er en del av Statens kartverk, men en del av en kystkultur er
i ferd med å gå tapt, fordi vi bl.a. har en fritidskultur hvor
folk kjører båt på vannet slik de kjører
bil. Jeg priser meg lykkelig for at vi fortsatt har kystkunnskaper,
og representanten står for de kystkunnskapene og prøver å ta vare
på dem. Jeg mener etter beste
skjønn at det prøver også Statens
sjøkartverk å gjøre.

 Jeg takker igjen statsråden for svaret,
og registrerer at dette vil bli tatt hånd om på beste
måte.

Som en anekdote er det verdt å merke
seg at vi holdt på å miste Kongeskipet. Det holdt
på å forlise på en grunne som ikke
var oppmålt, i Herøy. Jeg har sagt det før
fra Stortingets talerstol: Det er jo beklagelig at til og med Kongen
kan gå på en grunne som ikke er oppmålt. Så jeg
håper at dette vil bli forsert, og det virker som om statsråden
kunne bekrefte det i dag. Jeg står her som representant
for den kystkultur som han nettopp har referert til, så takk
til statsråden for det.

 Jeg er en sann storbyborger, men jeg er oppdratt
til å ha respekt for hele landet, og spesielt
respekt for kysten. Gjennom – jeg holdt på å si – mine
ferieobservasjoner i Blindleia på Sørlandet har
jeg studert den kulturen som vi kan beskrive som å kjøre
båt som bil på vann. Jeg er sterkt opptatt
av å hegne om de tradisjonene som kan kysten. Det betyr
at jeg i rollen som justisminister f.eks. har vært opptatt
av å sikre kompetansemiljøet rundt en del av kystradioene
våre, fordi jeg vet at det er viktig kompetanse. Jeg ser
kystkompetansen i en sammenheng og vet at mye av sikkerhetsarbeidet
nå er lagt i fiskeri, og jeg er helt sikker på at Miljøverndepartementet
og den kompetanse som ligger til Sjøkartverket, vil ivareta
aspektene.

Mitt hovedsvar til representanten
er at det er en framdriftsplan, og den er nettopp lagt
for at den skal være forpliktende. Vi vil jo
stille svakt når vi stiller krav til andre land
som vi er redd kommer med oljetransport og kanskje atomavfalltransport
langs kysten, hvis vi ikke feier for egen dør.
Derfor oppfatter jeg at miljøvernministeren har gitt meg
et svar som handler om å feie for egen dør før
vi begynner å feie foran andres.

 Me går da tilbake til spørsmål
9.





                

 Dette spørsmålet
er trukket.





                

 Dette spørsmålet
er utsatt til neste spørretime.





                

 Dette spørsmålet,
fra Bente Gunn Håtuft til utdannings- og forskningsministeren,
vil bli besvart av barne- og familieministeren på vegne
av utdannings- og forskningsministeren.

 «Det er funnet sammenheng mellom
omfang av mobbing i skolene og dårlig miljø ved
skolens ledelse og lærerkollegiet. Utrygghet i klasserommet
og friminutt gir dårlige vilkår for god læring
for elevene. Forskning viser at stress og seinskader etter
mobbing er like store som dem vi finner etter
at barn har opplevd krigshandlinger.

Hvilke tiltak har Regjeringen satt i verk for å få mobbing
vesentlig redusert i grunnskolen?»

 Jeg vil på vegne av statsråd Kristin
Clemet besvare dette spørsmålet.

Det er et mål at skolen må ha
nulltoleranse for vold, rasisme og mobbing. Utdannings- og forskningsdepartementet
har som hovedstrategi at det holdningsskapende arbeidet mot negativ
atferd krever helhetlig, kontinuerlig og langsiktig innsats fra
skoleledere, lærere, foreldre og elever
og andre som er involvert i skolesamfunnet. Skolens tiltak
må ikke bli kortvarige og isolerte, men gå inn
i skolens daglige virksomhet og omfatte alle elever. Skoleledelsen
har her en nøkkelrolle.

Jeg vil i denne sammenheng nevne de tre viktigste
tiltakene som er iverksatt.

Departementet har etter evaluering
av ulike program og tiltak for bekjempelse av problematferd valgt å støtte noen
utvalgte tiltak og program som kan dokumentere gode resultater.
Finansiering av programutvikling og opptrening
av kursholdere for disse programmene har vært statens ansvar.
Oppfølgingen og bruken av disse er et lokalt ansvar for
skoleeiere og den enkelte skole ved skoleledelsen. Alle
kommuner har fått tilbud om skolering i og bruk av disse
programmene. 381 skoler har tatt i bruk Olweus-programmet i perioden
2002-2004, og 184 skoler deltar i skoleåret 2003/2004
i programmet Zero – utviklet ved Senter for atferdsforskning
i Stavanger. Foreløpige resultater fra de skolene som har
arbeidet med programmene over noe tid, viser en klar nedgang både
når det gjelder forekomsten av elever som blir mobbet,
og elever som mobber.

En nylig foretatt undersøkelse blant
skoleelever i Oslo viser en klar framgang, en økning
i antall elever som trives i skolen. Oslo har
som kjent jobbet svært offensivt med tiltak mot mobbing.

I tillegg ønsker jeg å nevne
Manifest mot mobbing, som er et samarbeid mellom
mange parter. Gjennom dette samarbeidet er det
iverksatt en rekke tiltak på alle arenaer
der barn og unge oppholder seg, for å begrense
forekomsten av mobbing, vold og rasisme.

Læringssenteret har på vegne
av departementet koordineringsansvaret for alle manifestpartenes
oppfølging av manifestet. Det avholdes jevnlig møter
med alle manifestpartene. Erfaringer og konkrete tiltak
samt ideer til arbeid for bekjempelse av denne typen uønsket
atferd er samlet i læringssenteret. En tiltakspakke for
innsats mot mobbing i videregående
opplæring lanseres denne våren. Det planlegges også et
seminar for representanter for lærerutdanningen.

En ny bestemmelse
i opplæringsloven om elevenes skolemiljø trådte
i kraft 1. april 2003. Den nye bestemmelsen slår fast:

«Alle
elevar i grunnskular og vidaregåande skular har rett til
eit godt fysisk og psykososialt miljø som fremjar
helse, trivsel og læring.»

Det nye i loven er at elevene og foreldrene
får en større grad av brukermedvirkning, bl.a.
med en klarere klageadgang. Skolens ansvar i forhold til å skape
og opprettholde et godt læringsmiljø er
tydeliggjort.

Verken Manifest mot mobbing, lovendring eller
programmer for atferdsregulering gir i seg selv noe løfte
om å bli kvitt all mobbing. Men ved hjelp av de iverksatte tiltak
skal det i hvert fall være mulig å komme
dit at ingen barn kan utsettes for langvarig mobbing og trakassering
på skolen.

 Jeg takker for svaret så langt.

Vi som jobber innen skolehelsetjenesten,
ser dessverre at ved enkelte skoler fungerer ikke
antimobbing så veldig bra. Vi ser at dette er veldig personavhengig.
Enkelte rektorer kan egentlig stenge av, og det blir veldig liten
kommunikasjon mellom foreldre, elever og ledelsen når
det gjelder dette problemet.

Høyre har tidligere vært inne
på at rektor burde vært ansatt på åremål,
nettopp for å ha et sterkere instrument for å ta
tak i ting hvis de ikke blir gjort noe med. Det som skjer
ute i kommunene, er at kommunestyret sier at dette er
så ømtålige saker at dette kan vi ikke
ta opp. Et av de siste tabuområdene er mobbing av elever,
og spesielt når læreren står
for mobbingen. Jeg ser faktisk fortsatt veldig mørkt på dette
hvis man om en stund ikke kan få til en ordning
der rektor blir mye mer ansvarliggjort enn det som er tilfellet
i dag.

Hvis vi – også disse
rektorene – så på barna våre
som vår største aksjekapital videre,
ville vi behandlet dem omtrent som direktører. Jeg synes
at den som gjør en god jobb som rektor, skal avlønnes
deretter, og at den som ikke gjør en god nok
jobb, ikke bør få fortsette som rektor.

 Jeg er veldig enig i at det er svært
viktig at man engasjerer seg fra toppen i skolen og også klarer å engasjere
foreldre, og at både mobbere og de som blir mobbet,
tas med. Jeg tror at det gode arbeidet som er satt i gang,
vil komme til å spre seg. Vi har som sagt ulike programmer
man kan velge å bruke.

2003 var det store året da vi nasjonalt
satset på å utvikle programmene og laget
et system for at alle skoler skulle kunne bli invitert.
Det er først nå, i 2004, at det lokale året
er kommet, og vi er ved starten av det året. Det er gitt
sterke føringer fra skoleeiere nå, bl.a. kommuner,
for å få skoleledere og rektorer til å delta.
Vi håper jo at flere skoler vil komme med, for det er faktisk
virksomt.

 Da takker jeg for svaret.





                

 Dette spørsmålet
er utsatt til neste spørretime.





                

 Dette spørsmålet,
fra representanten Øystein Hedstrøm til nærings-
og handelsministeren, er overført til fiskeriministeren
som rette vedkommende.

 Jeg har følgende spørsmål til
vår ærede fiskeriminister:

«Losene i Fredrikstad
forteller at det står dårlig til med sikkerheten
i farledene, men også om bord i enkelte skip.
Oppmerkingen av skipsleden fra Øra gjennom Glomma til Sarpsborg
er mangelfull, og det er i det siste meldt om livsfarlige skip og
situasjoner som i verste fall kunne ha medført
skips- og miljøkatastrofer.

Hva vil statsråden foreta seg for å rette
på forholdene?»

 Farvannet ved Fredrikstad
kan være vanskelig å navigere
i. Det er derfor iverksatt særlige tiltak for å trygge
sjøferdselen i form av seilingsregler, los og oppmerking.
Det er fastsatt strenge seilingsforskrifter, som setter krav til
bl.a. fartøyenes maksimale lengde og dyptgående,
krav til sikt, krav om seilas i dagslys, krav om hvor fartøyer
skal møte og passere hverandre, samt krav til
bruk av taubåt. Det gjelder særlig strenge regler
for fartøy som fører farlig eller forurensende
last.

Trafikksentralen i Horten overvåker
dette farvannet 24 timer i døgnet med radar opp til Øra
i Fredrikstad og med VHF-kommunikasjon. Sikten
kontrolleres kontinuerlig med kamera. Fra 1. januar 2003 ble trafikksentralen styrket
med en trafikkleder som spesielt følger trafikken til
Fredrikstad-området.

Dispensasjon fra losplikten gis kun i helt
spesielle tilfeller for dette farvannet, og aldri for
seilas opp til Melløs ved Sarpsborg. Statslosene i området
har også særlig opplæring for
seilas til Melløs.

Oppmerkingen av leden fra Øra til Sarpsborg
er nylig forbedret. I løpet av våren vil oppmerkingen
ved Øra forbedres ytterligere.

Representanten stiller også spørsmål
om sikkerheten om bord i skip som trafikkerer farvannet ved Fredrikstad. Kontroll
av skip hører under Sjøfartsdirektoratet og Nærings-
og handelsdepartementet, men det er også et samarbeid
med Kystdirektoratet og losene på dette området.

I forbindelse med havnestatskontrollen er det
opprettet en fartøysdatabase med opplysninger om skips
særlige risiko på grunn av kategori, alder, tilstand,
flagg, historie osv. Opplysningene er grunnlag
for hvilke skip som skal kontrolleres.

Informasjon fra losene er et viktig supplement
til denne databasen ved utvelgelse og gjennomføring av
havnestatskontroll.

Sjøfartsdirektoratet og Kystdirektoratet
har avtalt et prøveprosjekt for forbedring
av rapporteringsrutinene mellom direktoratene.

For å etablere et enda
tettere samarbeid med losene har Sjøfartsdirektoratet
hatt møte med losoldermannen i Horten, og nytt
møte med alle losene i Ytre Oslofjord
er planlagt i mars.

Konklusjonen min blir da: Fiskeridepartementet
og Kystverket har iverksatt en rekke tiltak spesielt
for farvannet ved Fredrikstad. Samtidig styrkes samarbeidet mellom
Kystdirektoratet og Sjøfartsdirektoratet om kontrollen
med skip. På denne bakgrunn ser jeg ikke behov for
ytterligere tiltak på det nåværende tidspunkt.

 Jeg takker statsråden for svaret.

Den katastrofen vi hadde i Vetlestraumen, har også gjort
at det nå fokuseres mer på sjøsikkerhet.
Jeg er glad for at denne opprustningen, som vi har ventet på lenge når
det gjelder skipsleden til og fra Fredrikstad
og opp i Glomma, nå gjennomgår en viss form for
opprustning.

Men losene i dette området er ikke
fornøyde. De reagerer på at når skip
melder fra til trafikksentralen i Horten, som statsråden
nevnte, gis det likevel i en rekke tilfeller dispensasjon
for å avvike fra den vanlige skipsleden, og det til tross
for at det er klare begrensninger både for enkelte
skip og for skipsførere, som ikke alltid har farledsbevis.
Vi har eksempler på at kjemikalietankere har
fått gå, har fått dispensasjon, i tett
tåke, vi har hatt oljeskip som har fått gå i
trange farvann, og losene sier rett ut at vilkårligheten
råder.

Mener ikke statsråden
at man må fokusere litt mer på dette, eventuelt
innskjerpe den dispensasjonsadgangen som gis, at det er en la-det-skure-holdning?

 Jeg vil sterkt avvise at det skulle være
en slags la-det-skure-holdning. Det har jeg bevist ved at vi har
etablert et tettere samarbeid mellom
losene, og ved at vi i tillegg har tillyst et nytt møte
med alle losene i Ytre Oslofjord, som vil bli
avviklet i mars. Dette er et eksempel
på at vi har etablert en tettere dialog, og jeg
føler meg trygg på at situasjonen er forbedret
både gjennom dette samarbeidet og gjennom de
tekniske innretningene som vi har satt inn i dette området.

 Jeg takker statsråden for tilleggssvaret.

I det møtet som det nå meldes
om, er jeg sikker på at losene vil ta opp eksemplet med
frakteskipet «Baltic Trader», som i desember fikk
motorstopp i en liten storm utenfor Hvaler etter å ha
kollidert med et fartøy ved kaia på Øra ved Fredrikstad
og i forkant av det hatt motorproblemer. Det samme skipet fikk nye
problemer med motorkraften og manøvreringsevnen
på vei inn til Fredrikstad i februar.
Så jeg må regne med at det finnes løsninger
for denne typen nestenulykker, som kan bety skips- og
miljøkatastrofer.

 Jeg viste til at vi både
har merket farvannet ved f.eks. Øra på en bedre
måte og senest for kort tid siden fikk etablert
tre nye såkalte dyktalb. Jeg går ut fra at representanten
er vel informert om hva dette er, men av hensyn til referentene
kan jeg si at det er bunnfaste installasjoner som bidrar til sikrere
navigasjon. Når det gjelder «Baltic Trader»,
som det i tillegg ble henvist til, var det et fartøy som
det viste seg at vi først kontrollerte og lot passere,
men etter nye opplysninger fra losoldermannen gikk inn
og kontrollerte på nytt, og skipet fikk pålegg
om utbedring av mangler. Det illustrerer nettopp at det
tettere samarbeidet som vi nå har etablert,
bidrar til sikrere skipsfart.

Jeg synes at vi nå skal gi ros både
til losene og til Kystverket for måten de håndterer
dette på, og jeg føler meg trygg på at
vi har dette under kontroll.





                

 Dette spørsmålet
er trukket tilbake.





                

 Dette spørsmålet,
fra representanten Åslaug Haga til samferdselsministeren, vil bli
tatt opp av representanten Dagfinn Sundsbø.

 «Etter vedtak i Stortinget er det
etablert en belønningsordning for kollektivtransporten
i større byområder. For hovedstadsområdet
har Samferdselsdepartementet valgt å utelate Akershus fylkeskommune
som søknadsberettiget, men gitt Oslo ansvar for også å vurdere
eventuelle tiltak utenfor bygrensen i sin søknad.

Ser statsråden at ulikebehandlingen
av Oslo og Akershus i denne sammenheng blir urimelig,
og vil hun medvirke til en mer likeverdig mulighet for de to fylkene
til å løse samferdselsutfordringene?»

 Som en del av Regjeringens satsing på bedre
kollektivtrafikk i byene gikk Regjeringen i St. meld. nr. 26 for
2001-2002, Kollektivmeldingen, inn for å opprette en ny,
statlig belønningsordning for kollektivtransporten i større
byområder. Ordningen skal komme i tillegg til dagens kollektivsatsing
fra lokale myndigheter. Stortinget sluttet seg til forslaget.

I statsbudsjettet for 2004 foreslo Regjeringen å bevilge
100 mill. kr til den nye belønningsordningen.
Bevilgningen ble i budsjettforliket med Arbeiderpartiet
redusert til 75 mill. kr. Samferdselsdepartementet foreslo
i budsjettproposisjonen til Stortinget i høst at byene
Oslo, Bergen, Trondheim, Stavanger og Kristiansand
skal inviteres til å søke om midler
fra ordningen. Dette sluttet Stortinget seg til – inkludert
Senterpartiet. Senterpartiet gav 

ikke 

ved behandlingen av statsbudsjettet
uttrykk for det synspunktet som nå, tre måneder
senere, tilkjennegis om at det er urimelig ikke å invitere
Akershus på lik linje med Oslo.

Når det er sagt, er jeg for øvrig
helt enig i at fylkesgrensen mellom Oslo og
Akershus er en uheldig barriere for å få til
en helhetlig transportpolitikk for hovedstadsområdet.
I transportsammenheng er Oslo, Akershus og flere nabofylker å betrakte
som 

en

 funksjonell enhet.

På kort sikt gir dette seg utslag
i at jeg i invitasjonen til Oslo om å søke
om midler fra belønningsordningen har forutsatt at Oslo
samarbeider med Akershus om en slik søknad. Det har da også Oslo
gjort. Akershus har avgitt et grundig bidrag til Oslos søknad
om midler, og flere av de forslagene Akershus spiller inn, ligger inne
i Oslos søknad.

På lengre sikt er det behov
for å gå atskillig lenger i samordningen mellom
fylkene. Jeg har tatt initiativ til å opprette
Samordningsorganet for kollektivtransport i det sentrale Østlandsområdet.
Samordningsorganet ble etablert 1. januar, med
staten, Oslo, Akershus, Buskerud og Østfold som deltakere. Det er
min ambisjon at dette organet relativt raskt skal få ansvaret
for kollektivtransporten i hovedstadsområdet. Ved å overlate
ansvaret for bl.a. koordinering av
takster, billettering og tilskudd til ett organ ligger alt til rette
for at kollektivtilbudet i hovedstadsområdet
blir sett i sammenheng, og vi kan utvikle et bedre, mer
helhetlig og konkurransekraftig kollektivtilbud i hovedstadsområdet.
I et slikt operativt samordningsorgan for kollektivtrafikken i det
sentrale østlandsområdet vil det være
naturlig også å plassere ansvaret for å søke
om og fordele midler fra belønningsordningen i årene
framover.

 Statsråden sier at det bare var
fem utvalgte byer som kunne søke om
disse midlene, det står «i storbyområdene» i
meldingen, og jeg registrerer at statsråden selv og den
politiske ledelsen i departementet i media har vist til at man hadde
forventet at det ville blitt søkt om midler til konkrete
kollektivprosjekter i Akershus i den søknaden
som kom fra Oslo. Det er riktig at Oslo også har
samordnet, men jeg registrerer at Oslos samferdselsbyråd sier
at de prosjektene som statsråden og den politiske ledelsen
har pekt på, oppleves som marginale fra Oslos side.

Spørsmålet blir da: Understreker
dette behovet for at man i tilfelle endrer kriteriene, slik at det ikke
er de konkrete byene, men storby

områdene

 – all
den stund storbyområdene også vil gjelde
områdene rundt – og fylkeskommunene i flere av
disse områdene som blir de ansvarlige for kollektivtrafikken?

 Dette spørsmålet er høyst
relevant med tanke på framtiden. Det som ligger inne
nå, er at storbyområdet Oslo var invitert
til å søke, for Oslo var blitt utfordret
til å ta med seg Akershus i utformingen av søknaden.
Det ble gjort. Samtidig var jeg litt forundret over at kanskje spesielt
ett prosjekt som Akershus har gitt uttrykk for at de har vært
veldig opptatt av å få en løsning på i
samarbeid med Oslo, ikke lå med
i søknaden. Det forundret meg, men det har ikke
spilt inn i forhold til den søknaden
som kom.

Nå er ikke denne saken avgjort,
for midlene er ikke tildelt ennå. Men jeg er
opptatt av at det er veldig viktig å koordinere
innsatsen og satsingen på kollektivtransport i Oslo
og Akershus – og gjerne litt utenfor de fylkene også.

 Jeg vil gå tilbake til det første
spørsmålet, som kanskje bare delvis
ble besvart, om statsråden vil medvirke til at den ulikebehandling
av Oslo og Akershus som lå til grunn for ordningen
den gangen, ikke vil skje neste gang, ved at ordningen
i tilfelle vil bli presentert slik at det blir storbyområdene
og de fylkeskommuner og kommuner som er omfattet av dem, som blir
samarbeidspartnere med departementene, og ikke konkrete
kommuner – all den stund jeg skjønner at man i
departementet er forundret og delvis skuffet over at man ikke
har tatt de hensyn som burde tas, av dem som er gitt søknadsmyndighet.

 Jeg vil på det sterkeste hevde at
det ikke innebærer en forskjellsbehandling mellom Oslo
og Akershus når vi har bedt Oslo om å samarbeide
med Akershus i utformingen av søknaden – tvert imot.
Vi har invitert til et samarbeid for at vi skal
få se helheten. Nå snakker jeg ikke
om å likebehandle Oslo og Akershus, men om å se
ting i helhet, se sammenhengen. Om det skal være
mer penger som skal gå til Oslo og mindre
til Akershus, får vi komme tilbake til, for det vet vi
ikke. Men Oslo var invitert til å ta med seg
Akershus. Det lå her som en premiss at Akershus skulle være
med når det skulle søkes om midler. Det ble gjort.

Jeg mener at Akershus kanskje bør
gå litt i seg selv, om det var de rette elementene som
ble lagt inn i søknaden. Men her gis det nye muligheter også i
framtiden.





                

 Dette spørsmålet
er trukket tilbake.





                

 Dette spørsmålet
er utsatt.

Spørsmålene 27 og 28 er allerede
behandlet.





                

 Dette spørsmålet
er utsatt.





                

 Det foreligger ikke
noe referat.





                    
                    
                    

