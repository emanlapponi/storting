 Fra representanten Trond 

Helleland

 foreligger søknad om at
               den innvilgede permisjon til og med 28. februar forlenges til å gjelde til og med 11.
               mars. Presidenten foreslår at søknaden behandles straks og innvilges. – Det anses
               vedtatt. 

Vararepresentanten, Beate Heieren 

Hundhammer

, foreslås
               fortsatt å møte i den forlengede permisjonstiden. – Det anses vedtatt. 

Fra Arbeiderpartiets stortingsgruppe foreligger søknad om sykepermisjon for
               representanten Silvia K. 

Kosmo

 fra og med 9. mars og inntil
               videre. 

Etter forslag fra presidenten ble enstemmig besluttet: 

Søknaden behandles straks og innvilges. 

Vararepresentanten, Tom Strømstad 

Olsen

, innkalles for
                     å møte i permisjonstiden. 

Valg av settepresidenter

  Presidenten vil foreslå at det velges to settepresidenter for Stortingets møte i dag
               – og anser det som vedtatt. 

Presidenten vil foreslå Gunn Olsen og Vidar Bjørnstad. – Andre foreslag foreligger
               ikke, og Gunn Olsen og Vidar Bjørnstad anses enstemmig valgt som settepresidenter for
               dagens møte. 

 Representanten Ulf Leirstein vil framsette et representantforslag. 

 Jeg har den glede å fremme forslag på vegne av stortingsrepresentantene Jan Arild
               Ellingsen, Karin S. Woldseth og meg selv om å fjerne regnskapsplikten for små
               stiftelser. 

 Representanten Arne Sortevik vil framsette et representantforslag. 

 På vegne av representantene Per Sandberg, Bård Hoksrud, Hans Frode Kielland Asmyhr,
               Ketil Solvik-Olsen og meg selv har jeg fornøyelsen av å fremme forslag om å få
               fremlagt en egen stortingsmelding om strategi og tiltak knyttet til effektiv
               sjøtransport og havnestruktur. 

 Representanten Jan Tore Sanner vil framsette et representantforslag. 

 På vegne av representantene Svein Flåtten, Linda C. Hoftstad Helleland, Peter
               Skovholt Gitmark og meg selv vil jeg fremme forslag om å etablere en ordning som
               fremmer en raskere utskifting av de eldste og mest forurensende bilene. 

 Representanten Sonja Irene Sjøli vil framsette et representantforslag. 

 På vegne av representanten Inge Lønning og meg selv vil jeg fremme forslag om bedre
               helsetjenester der pasientene bor. 

 Forslagene vil bli behandlet på reglementsmessig måte. 

Sakene på dagens kart (nr. 57) 





                    
                    
                    

 Etter ønske fra finanskomiteen vil presidenten foreslå at taletiden blir begrenset
                  til 5 minutter til hver gruppe og 5 minutter til finansministeren. 

Videre vil presidenten foreslå at det blir gitt anledning til tre replikker med
                  svar etter innlegg fra finansministeren og hovedtalerne fra hver gruppe innenfor
                  den fordelte taletid. 

Videre foreslår presidenten at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Dette anses vedtatt. 

 (ordfører for saken): Når vi nå behandler Innst. S. nr. 158 for 2008–2009, som
                  omhandler bevilgning av kapitalinnskudd til Statens finansfond og Statens
                  obligasjonsfond samt bevilgning til drift av fondene, er det gledelig å konstatere
                  at det er bred enighet om disse to tiltakene. Vi så det under behandlingen av
                  bankpakken i fjor høst, og vi ser det nå når vi i Stortinget skal behandle
                  Regjeringens forslag om opprettelse av et finansfond og et obligasjonsfond, der
                  det foreslås et kapitalinnskudd på 50 milliarder kr til hvert av disse to fondene.
                  Hensikten med fondene, som er midlertidige, er å gjøre det lettere for bedrifter
                  og husholdninger å få tilgang til lån og derigjennom bidra til å stabilisere
                  finansmarkedet. 

Hensikten med Statens finansfond er å tilby kjernekapital til banker som i
                  utgangspunktet oppfyller soliditetskravene, og dermed øke utlånskapasiteten.
                  Tilsvarende er hensikten med Statens obligasjonsfond å bidra med økt likviditet og
                  kapitaltilgang i obligasjonsmarkedet for gjennom det å redusere finanskrisens
                  negative virkninger på kredittilførselen. 

Da kredittpakken ble presentert, var det positiv mottakelse fra
                  opposisjonspartiene, og jeg tror det var partileder Erna Solberg som sa noe slikt
                  som at det var vanskelig å være imot tiltak som også Høyre hadde ønsket. 

Det er en styrke at vi kan opptre samlet når det er en alvorlig situasjon på
                  finansmarkedet internasjonalt, og når vi ser at det er i ferd med å utvikle seg en
                  alvorlig og utfordrende situasjon også i Norge. 

Som saksordfører må jeg igjen få skryte av alle partiene i komiteen, ikke minst
                  opposisjonen, som har opptrådt ryddig når det gjelder å være konstruktiv og bidra
                  til holde en framdrift for å få saken ferdigbehandlet i Stortinget. Det er viktig
                  at tiltakene kan iverksettes snarest mulig når vi etter hvert ser at situasjonen
                  blir stadig mer alvorlig. Det er ingenting å si på framdriften når vi 10. februar
                  valgte saksordfører og vedtok framdriftsplan, og nå 26. februar behandler saken i
                  Stortinget og lovbiten i Odelstinget i kveld. 

På vel to uker har vi blant annet hatt to muntlige høringer i form av en særskilt
                  høring med finansminister, sentralbanksjef og direktør for Kredittilsynet, samt en
                  egen høring med andre berørte organisasjoner. Jeg har også lyst til å berømme de
                  konstruktive innspillene som de ulike høringsinstansene har kommet med. 

En samlet komité slutter seg til Regjeringens bevilgningsforslag. Så har
                  opposisjonen med varierende tilslutning noen egne merknader og tre egne forslag.
                  Dette dreier seg i hovedsak om et ønske om at Stortinget skal bli informert.
                  Regjeringen får vide fullmakter i forhold til begge de foreslåtte fondene. Det er
                  derfor naturlig at man finner en egnet måte å rapportere tilbake til Stortinget på
                  når det gjelder virksomheten og status i forvaltningen av disse to fondene. 

Det andre gjelder spørsmål i tilknytning til en gjennomgang av reguleringen av
                  finansmarkedet og ikke minst hvordan regelverket innenfor finans- og
                  kredittmarkedet kan tilpasses utfordringene i en globalisert økonomi. Jeg regner
                  med at opposisjonspartiene selv begrunner merknadene og forslagene sine. 

Fra regjeringspartienes side har vi vært opptatt av de samme problemstillingene,
                  men da i merknads form. Når det gjelder Regjeringens rapportering til Stortinget
                  om virksomheten i Statens finansfond og Statens obligasjonsfond, legger vi opp til
                  at dette skjer gjennom den årlige kredittmeldingen som legges fram hver vår. 

Når det gjelder forslagene fra opposisjonspartiene om nedsettelse av et faglig
                  basert utvalg eller en bankkommisjon, henviser vi til det som allerede er varslet
                  fra finansministerens side. Statsråden har varslet at det arbeides med en bred
                  vurdering av finansmarkedets virkeområde, der nedsettelse av en kommisjon vil være
                  et av flere tiltak. De rød-grønne partiene legger til grunn at det skjer på bred
                  basis innenfor finansmarkedsområdet, og at dette arbeidet ikke innsnevres til kun
                  å gjelde banksektoren. Arbeidet er i gang, men jeg vil i sak tilkjennegi at både
                  regjeringspartiene og opposisjonspartiene tenker ganske likt på dette feltet.
                  Dette er atter en bekreftelse på at det er stor politisk samling om måten å tenke
                  på. 

Jeg vil med dette anbefale finanskomiteens innstilling i saken. Når det gjelder
                  lovforslagene, skal vi komme tilbake til disse i Odelstinget i kveldens møte. 

Sigvald Oppebøen Hansen hadde her teke over
                  presidentplassen. 

 Det blir replikkordskifte. 

 I forkant av Stortingets behandling av den første bankpakken på 350 milliarder kr
                  var det tett dialog mellom banksjefer og Regjeringen – også via SMS. Det har
                  senere kommet frem at bankene var i desperat behov for likviditet. Med andre ord:
                  Bankene trengte hjelp fra staten. 

Under debatten knyttet til bankpakken uttalte representanten Jakobsen at det ikke
                  ville være riktig å stille betingelser med hensyn til lederlønninger og bonus til
                  ledende ansatte i bankene, fordi likviditeten staten stilte til disposisjon, ble
                  gjort på markedsmessige vilkår. 

I forbindelse med kredittpakken vi behandler i dag, velger imidlertid Regjeringen
                  å stille betingelser når det gjelder lederlønnsfrys og bonusutbetalinger. Betyr
                  det at representanten Jakobsen mener at dagens foreslåtte kredittpakke ikke gjøres
                  på markedsmessige vilkår, eller er det i realiteten slik at begge pakkene har
                  element av risikotaking fra statens side, og at Regjeringen tok feil når den ikke
                  stilte krav om lederlønnsfrys også i forbindelse med den første bankpakken? 

 La meg først si at når det gjelder den første bankpakken, gjelder det vanlige
                  kommersielle vilkår. Jeg tror det var partiformann Siv Jensen som sa at dette var
                  en dyr ordning for bankene – de betalte inn én krone og fikk nitti øre igjen. 

Så over til dagens kredittpakke, som har en helt annerledes innretning. Den har et
                  subsidieelement i seg, der man også kommer i konflikt med statsstøtteregelverket
                  og EØS. Det er to forskjellige innretninger, og da må man kunne stille spørsmålet:
                  Hvis man gir penger på vanlige markedsmessige vilkår, skal man i alle sammenhenger
                  stille krav? Dette er en ordning med et veldig klart subsidieelement, der man går
                  inn med kjernekapital eller en form for B-aksjekapital, og da gjør vi det samme
                  som veldig mange andre land når de går inn og styrker soliditeten for å øke
                  utlånene. Da kommer man over i en helt annen posisjon, og det er rimelig å sette
                  vilkår. 

 Fleire har ikkje bedt om ordet til replikk. 

 Sakene vi i dag behandler, først i Stortinget og deretter i Odelstinget – og de
                  henger jo nøye sammen – har som siktemål å styrke finansiell stabilitet og legge
                  til rette for tilførsel av kreditt til foretak og husholdninger. 

Allerede i fjor sommer var det klart at som følge av den internasjonale økonomiske
                  uroen ble det fra flere hold meldt om utfordringer på området med å skaffe
                  kapital. Slik Fremskrittspartiet ser det, er en kredittpakke med dens formål
                  kanskje et av de viktigste tiltakene for å kunne komme tilbake til mer normale
                  tilstander i norsk økonomi, og for at man på sikt skal kunne se bedre tider og
                  dermed sikre arbeidsplasser, skape nye arbeidsplasser for dem som rammes, og
                  redusere den varslede økningen i ledigheten. 

Det at Regjeringen har brukt såpass lang tid på å få på plass disse virkemidlene,
                  mener jeg bør være grunnlag for kritikk. Men når det er sagt, konstaterer jeg
                  samtidig at de tiltak som fremmes, får bred støtte. Det er positivt. Stortinget
                  har også behandlet saken utrolig raskt, som saksordføreren var inne på, og slik
                  bidratt til at tiltakene kan iverksettes relativt fort. Jeg forventer, og regner
                  vel også med, at Regjeringen parallelt med Stortingets behandling har arbeidet med
                  nødvendige forskrifter om hvordan man skal gjennomføre ordningene. 

Opprettelse av Statens finansfond og Statens obligasjonsfond innebærer at
                  Stortinget gir Regjeringen vide fullmakter til den videre utformingen av regelverk
                  og betingelser i tilknytning til fondene, samt virksomheten. Derfor synes
                  Fremskrittspartiet at det er helt naturlig at Regjeringen på egnet måte
                  regelmessig orienterer Stortinget om virksomheten samt status for forvaltningen av
                  fondets midler. Det at flertallet legger til grunn en orientering gjennom
                  kredittmeldingen, vil bety at Stortinget i liten grad vil få fortløpende og
                  regelmessig informasjon. Så jeg håper at Regjeringen, uansett flertallets merknad,
                  ser fornuften i at Stortinget blir orientert noe mer hyppig. Jeg håper også at
                  statsråden eventuelt kan komme med noen merknader knyttet til det når hun skal ha
                  ordet senere i dag. Jeg tror i hvert fall det er veldig fornuftig når man har en
                  sak som samler et så bredt flertall, at også vi i mindretallet føler at vi da vil
                  få den informasjonen som er nødvendig i tiden framover. 

Ved behandlingen av bankpakken for et par måneder tilbake foreslo
                  Fremskrittspartiet begrensninger i lederlønn og utbytte dersom et foretak benyttet
                  seg av ordningen. Vi var da alene om å stille slike betingelser. At Regjeringen og
                  regjeringspartiene nå kommer med slike begrensninger, til tross for hard kritikk
                  mot et slikt tiltak for kun noen måneder siden, er for så vidt bra – og nødvendig. 

To bankpakker/kredittpakker har til nå vært nødvendig for å få kredittmarkedet på
                  fote igjen. Da er tiden også inne for at man ser på om regelverket og
                  reguleringene i finanssektoren har hatt riktig innretning. Løsningen er neppe
                  flere reguleringer, men riktigere reguleringer. Reguleringene må ikke i for stor
                  grad åpne for politisk skjønn og kortsiktige politiske gevinster. Finansmarkedene
                  er integrert over landegrensene, og harmonisering av regelverket internasjonalt
                  kan være nødvendig. Fremskrittspartiet ønsker derfor i første omgang å sette ned
                  en bankkommisjon for å utrede hvilke svakheter systemet har, samt på hvilke
                  områder systemet burde forbedres. Vi fremmer forslag om dette. Gjennom et slikt
                  arbeid får man også sett på hvilke tiltak som bør gjennomføres for å sikre
                  stabilitet i framtiden. 

Komiteen har gjennomført høring om den framlagte pakken. Jeg konstaterer at
                  virkemidlene får bred oppslutning, både blant dem som skal omsette kapitalen og
                  blant våre finansinstitusjoner. Samtidig er det gjennom høring og innspill til
                  komiteen kommet flere fornuftige påpekninger. Jeg håper derfor at Regjeringen ser
                  nøye på de innspillene som har kommet, og tar hensyn til disse når man iverksetter
                  kredittpakken, slik at man sikrer at pakken faktisk får den effekten vi alle
                  ønsker, og at alle deler kan nyttiggjøre seg tiltakene. Jeg vil derfor bare vise
                  til det som står i merknads form fra mindretallet, der man påpeker en del av de
                  tilpasningene som bør ligge i det Regjeringen skal gjennomføre, for at pakken skal
                  nå ut til alle. 

For Fremskrittspartiet er det viktig at ordningen utformes slik at den kan være
                  til gunst for hele spekteret av norsk næringsliv, ikke bare de største foretakene,
                  selv om det selvfølgelig også er av stor viktighet at store norske foretak nå kan
                  få en del løsninger på plass, med tanke på framtiden. 

Fremskrittspartiet gir sin tilsutning til den framlagte pakken, både i den saken
                  vi behandler i Stortinget nå og den saken vi skal behandle senere i kveld i
                  Odelstinget. 

Jeg vil ta opp de verbale forslagene som Fremskrittspartiet fremmer i
                  innstillingen. 

 Representanten Ulf Leirstein har teke opp dei forslaga han refererte til. 

 La meg også få lov til å uttrykke glede over den brede enigheten som er i denne
                  saken. Det er viktig fordi det skaper forutsigbarhet og større trygghet i
                  markedet. Det er all mulig grunn til å gi honnør til finansministeren for å ha
                  lyttet både til opposisjonens innspill og ikke minst til de vurderingene som er
                  gjort fra aktørene i markedet. Det er viktig at man nå har funnet frem til
                  instrumenter der man spiller med markedet, og at man er opptatt av å bygge bro
                  over til en situasjon der markedet fungerer mer på den normale måten. 

Jeg er også glad for at finansministeren har slått entydig fast at etableringen av
                  Statens finansfond og Statens obligasjonsfond ikke skal være spiren til en ny
                  statsbank. Jeg er enig med finansministeren i at staten ikke har kompetanse til å
                  drive bankvirksomhet, og at disse instrumentene skal være midlertidige, nettopp
                  for å bygge bro over til en mer normal situasjon. 

Bare et par merknader til de forslagene og merknadene som Høyre har sammen med
                  andre opposisjonspartier: Det ene knytter seg til Statens pensjonsfond. Vi er
                  opptatt av at det må legges til rette for at også sparebankene, både de
                  tradisjonelle sparebankene og grunnfondsbevisbankene, kan benytte seg av
                  ordningen. 

Vi har også en egen merknad sammen med Kristelig Folkeparti og Venstre som knytter
                  seg til utbytte, hvor vi understreker veldig sterkt at de begrensningene som
                  foretas, skal være faglig begrunnet – med andre ord: ikke politisk, men faglig.
                  Den viktigste grunnen til det er at vi må sikre at bankene som benytter seg av
                  Statens finansfond, raskest mulig kan gå ut i det ordinære egenkapitalmarkedet og
                  hente egenkapital på vanlig måte. Jo sterkere begrensningene er, jo lengre periode
                  de vil virke, jo vanskeligere vil det være å vende tilbake til en normal
                  situasjon. Vi understreker derfor at man skal være forsiktig med å sette absolutte
                  grenser. Vi understreker også at begrensningene må være tidsbegrenset, og at dette
                  er særlig viktig når det gjelder grunnfondsbevisene. 

La meg også legge til at vi er opptatt av at Statens obligasjonsfond må ha
                  tilstrekkelig fleksibilitet og handlingsrom, slik at vesentlige aktører i norsk
                  næringsliv ikke utelukkes fra ordningen. Jeg er klar over at departementet har
                  understreket at det ikke vil være noen absolutt grense knyttet til kravet om
                  investment grade for de obligasjonene det investeres i. Fra Høyres side er vi
                  opptatt av å understreke at det her må være handlingsrom og fleksibilitet, slik at
                  man ikke har altfor strenge begrensninger med hensyn til hvilke obligasjoner som
                  obligasjonsfondet kan investere i. Når vi ønsker et slikt handlingsrom og en slik
                  fleksibilitet, er det begrunnet i at Statens obligasjonsfond skal investere sammen
                  med andre aktører, slik at staten ikke tar risiko alene, men sammen med andre. 

Med dette vil jeg ta opp de forslag som Høyre fremmer sammen med andre partier
                  eller alene. 

 Representanten Jan Tore Sanner har teke opp dei forslaga han refererte til. 

 Dette ser ut til å bli en like effektiv debatt tidsmessig sett som den
                  behandlingen vi hadde i komiteen! Jeg skal ikke dra debatten lenger ut enn
                  nødvendig. Debatten får vi først og fremst når vi kommer til Odelstinget. Dette
                  gjelder jo bare bevilgningene. 

I tilknytning til det forslaget som Jan Tore Sanner tok opp, om å sette ned et
                  utvalg som skal se på reguleringen av det norske finans- og kreditmarkedet, kunne
                  jeg godt tenke meg å utfordre finansministeren til å si litt om hvordan man nå
                  arbeider fra norsk side i forhold til det internasjonale arbeidet som pågår for å
                  se på de reguleringer som kanskje synes å være nødvendige i bakkant av den
                  finanskrisen vi nå er inne i. 

Vi vet jo at Storbritannias statsminister har vært langt fremme i debatten med
                  ulike forslag, og at det også i FN-regi pågår et arbeid. Det kunne være
                  interessant å høre hvilke posisjoner Norge inntar på den arenaen. 

 Grunnen til at vi med disse grepene skyter inn mer kjernekapital i bankene og
                  sørger for å få plass mer obligasjoner, er at vi ønsker å låne ut mer penger til
                  norsk næringsliv for å gjøre dem i stand til å få gjennomført de nødvendige
                  omstillingene som disse krisetider påkaller, få flere folk i arbeid, få til en
                  raskest mulig omstilling av bedriftene, sånn at når oppgangstidene kommer, står de
                  klare med mer miljøvennlige løsninger, med klare løsninger for en ny framtid som
                  gjør at de blir i stand til å drive bærekraftig i tiden som kommer. 

Det er også en annen grunn. I Aftenposten i dag kan vi lese at vanlige folk nå
                  sitter i en boligfelle. De har gjerne kjøpt seg et nytt hus, men får ikke solgt
                  sin gamle bolig på grunn av at bankene ikke er villig til å låne ut penger til
                  andre som vil inn på boligmarkedet. Jeg har selv familie som gjerne skulle kjøpt
                  seg inn på boligmarkedet akkurat nå, for det er akkurat nå, eller i løpet av dette
                  året, det vil være fornuftig å kjøpe seg en ny bolig – ikke for et år siden, da
                  alle fikk lån. Men nå får dessverre færre lån. Det er vanskeligere å få lån.
                  Derfor får de ikke muligheten til å kjøpe seg inn i boligmarkedet. Dette skaper en
                  treghet som også rammer næringen. 

Men det vi gjør, er å subsidiere bankene. Vi subsidierer bankene for å få dem til
                  å gjøre det vi vil. Det er derfor dette også skal underlegges undersøkelser og
                  godkjenning og alt mulig sånt fra ESA. Det er nødvendig å få gjort det på grunn av
                  at det vi driver på med, er en form for statsstøtte. Vi betaler med andre ord
                  bankene for å drive bank, og det er jo litt pussig. Når vi er igjennom denne
                  krisen, må vi se hva vi kan gjøre for å unngå å havne i denne posisjonen igjen.
                  Hvis ikke, blir det en oppfordring til bankene om å gjøre det samme neste gang vi
                  har disse store svingningene, nemlig at de i oppgangstider låner ut penger som
                  bare juling, og i nedgangstider strammer de inn, og vi blir nødt til å stille opp
                  med kjernekapital til dem for å få dem til å låne ut. 

Dette viser også at det frislupne markedssystemet som Fremskrittspartiet var
                  tilhenger av, og som høyresiden har drevet fram både i Europa og i resten av
                  verden, hadde en åpenbar svakhet, nemlig at det fungerte destabiliserende og
                  medsyklisk istedenfor stabiliserende og motsyklisk. Her er vi nødt til å sørge for
                  å få en bred gjennomgang, som også finansministeren har varslet, for å unngå at vi
                  kommer i en sånn posisjon igjen. 

Vi hadde noen kommentarer om dette da vi behandlet Basel II-regelverket i
                  komiteen. Vi så at konsekvensene av at bankene i større grad selv fikk lov til å
                  undersøke og vurdere hva slags type regler for kapitaldekning de skulle ha,
                  gjennom avanserte risikosystemer, ville komme til å bli at det ble billigere for
                  bankene å låne ut penger, noe som allerede ville bidra til en ytterligere
                  utlånsbølge i en situasjon der det allerede var varslet og advart mot dette, bl.a.
                  fra Kredittilsynet her i Norge. Det var en ting som vi i komiteen sa klart ifra
                  om: Dette er vi skeptisk til, vi ser de negative konsekvensene av dette. Men vi
                  kunne ikke la være å akseptere det, rett og slett fordi det ville stille våre
                  norske sparebanker og norske banker i en dårligere posisjon enn de bankene som er
                  drevet fra utlandet, og som opererer i det norske markedet. 

Med andre ord: Det frislupne markedet, som noen har vært tilhenger av og andre har
                  vært mer skeptisk til, har altså bidratt til å skape den krisen vi er oppe i nå,
                  bidratt til å gjøre det som er helt nødvendig og som er riktig av oss, og som et
                  bredt flertall i Stortinget støtter opp om, nemlig å sørge for å betale bankene
                  for å drive bank, for uten det vil ikke norsk næringsliv klare seg. Da vil det gå
                  senere med omstilling, og det vil bli flere mennesker som lider. Og det kan vi
                  ikke ha noe av. 

 Det blir replikkordskifte. 

 Eg registrerte at representanten Holmås hadde ein bustadprisanalyse og slo fast
                  med stor skråsikkerheit at det var akkurat no det var riktig å kjøpe ny bustad.
                  Det er jo ein litt interessant konklusjon og ein interessant analyse. Det betyr
                  altså at bustadprisane ikkje vil falle framover, og at dei vil vere høgare om to
                  månader, dei vil vere høgare om to år. Då er mitt spørsmål, som sikkert mange
                  andre òg lurer på: Kva er det representanten Holmås byggjer denne analysen og
                  denne konklusjonen på, at bustadprisane akkurat no er på botnen? 

 Jeg sa vel ikke strengt tatt det. Jeg sa vel at nå eller i løpet av året som
                  kommer vil boligprisene antageligvis være på bunnen. Det er vel det SSB også sier.
                  De sier at boligprisene vil falle ytterligere 10 pst. Men det som er sannheten, er
                  at det i hvert fall er billigere å kjøpe nå enn det var for et år siden, da
                  prisene har gått betydelig ned i den tiden som har gått. Og det er absurd å se at
                  boligkjøpere i fjor fikk massevis av lån fra bankene, mens de nå ikke får lån fra
                  bankene, selv om det vil være et lurere tidspunkt. Jeg tror også Gjermund
                  Hagesæter og jeg er enige om det som er Kurt i Erlend Loe sin enkle analyse,
                  nemlig at det er lurt å kjøpe billig og selge dyrt. Da er det i hvert fall dumt å
                  kjøpe når det er kjempedyrt, og det er i hvert fall dumt ikke å ha muligheten til
                  å kjøpe når det er billigere. Det som er problemet med boligmarkedet, er at det er
                  et kjempesvært lotteri for ungdom; om du har gjort en klok investering eller ikke,
                  avhenger av det tidspunktet du kjøper deg inn. Vi må få mer stabilitet i
                  boligmarkedet. 

 Jeg tenkte å vende tilbake fra utviklingen på boligmarkedet og til det saken
                  gjelder. 

Jeg er veldig enig med representanten Holmås når han innledningsvis sier at vi nå
                  vedtar et opplegg som gjør bedriftene i stand til å få mer kapital til å foreta
                  nødvendige omstillinger i en vanskelig tid og skape nye arbeidsplasser. Det er jeg
                  helt enig med ham i. Betyr det at representanten Holmås også mener at vi bør sette
                  i verk tiltak slik at bedriftene selv kan utløse mer av den kapital de har, altså
                  at de kan beholde mer av kapitalen sin gjennom f.eks. en lavere beskatning på
                  bedrifter og ikke minst på dem som skaper norske bedrifter, nemlig eierne? Det bør
                  vel egentlig følge av det første resonnementet. 

 Vi har gitt klar beskjed om at vi er opptatt av å ha en rettferdig beskatning av
                  folk, og da inngår det å beskatte formuene som en viktig del av det. 

Vi mener vi har lagt til grunn et godt og fornuftig opplegg, både med hensyn til
                  formuesskatten og med hensyn til arveavgiften, noe jeg vet at Svein Flåtten har
                  vært uenig med meg og regjeringspartiene i. Men dette mener jeg har vært riktig. I
                  en tid da staten stiller opp for bankene, stiller opp for bedriftene, bl.a.
                  gjennom den skatteordningen som vi nå i fellesskap har vedtatt i forbindelse med
                  krisepakken, nettopp da må også folk, som vet at det er fellesskapets penger som
                  går til disse tiltakene, vite at vi har en rettferdig beskatning. Er det én ting
                  som har skapt mistillit i USA, er det jo nettopp at de folkene som nøt best av de
                  første krisepakkene, satte seg på flyet og dro på dyre spareiser. Dette skapte
                  stor mistillit til om dette faktisk var en pakke som gagnet alle. 

 Jeg skjønte at i innlegget handlet det om å spå om framtiden når det gjelder
                  boligmarkedet. I replikksvaret til Hagesæter dreide det seg mer om å spå om
                  fortiden. Jeg tror det siste er en enklere øvelse enn det første. 

Men til det saken dreier seg om i dag, nemlig tilførselen av kapital. Det er jo et
                  spørsmål hvilke banker som skal få tilgang på denne kapitalen. Som representanten
                  Holmås vet, har det vært et spørsmål bl.a. i hvilken grad sparebankene kan nytte
                  seg av denne kapitaltilførselen. Føler Holmås seg forvisset om at dette vil komme
                  hele banknæringen til gode? 

 Bare for å ta hva denne saken handler om – jeg mener at nettopp boligmarkedet er
                  en av de viktige delene av dette. Det at vi tilfører mer penger til bankene og
                  gjør dem i stand til å låne mer penger ut, vil jo nettopp bidra til å hjelpe de 10
                  000 menneskene som nå er i en boligfelle gjennom at de har kjøpt én bolig og
                  sitter med en annen bolig. Det betyr at flere av – jeg holdt på å si – min og mine
                  søskens generasjon vil få lån i bankene og kjøpe seg inn. Derfor er det faktisk en
                  del av det som saken dreier seg om. 

Når det gjelder muligheten for alle bankene til å ta del i dette, er det slik at
                  alle de tiltakene vi har kommet med, både i første pakke og i forbindelse med
                  denne pakken, slår forskjellig inn i bankmarkedet, fordi bankmarkedet ser
                  forskjellig ut. Vi har en kjempesvær bank, DnB NOR, som sitter med halvparten av
                  utlånet, vi har en liten utenlandsdel, og vi har sparebankene, som står for en
                  del. 

Målet med disse pakkene er å favne bredest mulig. Hvis vi ikke lykkes i det, har
                  vi vært veldig klare på å si at da kommer vi tilbake og følger opp og sørger for
                  at alle bankene får nyte godt av tiltakene. 

 Replikkordskiftet er omme. 

 I denne debatten vil jeg holde meg til å kommentere merknadene i denne
                  innstillinga og gi noen synspunkter på det videre arbeidet for å endre
                  finansmarkedenes virkemåte fra spekulasjon til et nødvendig stillas for
                  realøkonomien. 

Finansministeren har varslet at det arbeides med en bred vurdering av
                  finansmarkedets virkeområde, hvor nedsettelse av en kommisjon vil være ett av
                  flere tiltak. Denne kommisjonen gikk Senterpartiet tidlig inn for måtte nedsettes,
                  en kommisjon sammensatt av folk med ulike meninger om økonomisk politikk og
                  likeledes fra ulike fagområder, hvor historie, naturvitenskap og humanistiske
                  fagområder også måtte tas med. En slik kommisjon, hvor også alternative økonomiske
                  miljøer inviteres med, vil kunne være et første skritt for at dagens storting
                  legger avgjørende vekt på å bryte et altfor ensrettet økonomisk fagmiljø i Norge.
                  Vi trenger større mangfold og mer løpende debatt om ulike løsninger. 

Krisen er ikke over, og for å handtere krisen videre, er det viktig at vi har en
                  overhøyde over situasjonen. Hvor går veien etter krisen? Finanskrisen må føre til
                  en ny debatt om globalisering og om økonomisk vekst er et absolutt gode. 

Den nåværende økonomiske krisen skyldes en gedigen feil i markedssystemet. George
                  Soros mener at den mest iøynefallende egenskapen ved den nåværende finanskrisen er
                  at den ikke skyldes et sjokk utenfra, f.eks. fra OPEC, men at krisen ble generert
                  av systemet sjøl. Den oppstod i USA, i hjertet av verdens finanssentrum og kilden
                  til mye av nytenking på området. Det er grunnen til at krisen er global, og at den
                  skaper en globaliseringskrise. 

Svikten i markedssystemet skjedde på flere nivå. Institusjonelt forandret bankene
                  seg fra leverandører av nyttige tjenester til spillekasinoer. Imidlertid gjorde de
                  det fordi både de sjøl, tilsynsmyndighetene og politikerne, som styrer
                  tilsynsmyndighetene, gav etter for det som den økonomiske eliten kaller hypotesen
                  om effektive markeder. Den er bygd på den oppfatning at gjennomgående feilprising
                  av aktiva var umulig i finansmarkedene, og at behovet for tilsyn dermed var lite. 

Krisen peker også på en moralsk svikt: et system bygd på gjeld. I bunnen av den
                  moralske svikten ligger tilbedelsen av veksten for vekstens skyld, snarere enn som
                  en vei til det gode liv. Det teologiske språket kunne ha avslørt kredittboblen som
                  «syndens sold» – lønn som fortjent for en forbløffende ødselhet. Det skjedde ikke. 

Det er en fragmentert debatt om dette på en del områder i dag. Vi har i Norge hatt
                  en diskusjon omkring strukturerte produkter. Det er oppsiktsvekkende å erfare at
                  lederen for Bankklagenemnda, Viggo Hagstrøm, tidligere har sagt at det var for
                  komplisert å gå inn i. Det er et varsko for oss når vi utformer regelverket. 

Likeledes foregår en diskusjon internasjonalt eksempelvis om hedgefond. I en
                  NTB-melding 23. februar uttalte Heiner Flassbeck, tidligere statssekretær i det
                  tyske finansdepartementet: Er det egentlig behov for hedgefond? Og han sier
                  videre: «Vi får ikke stengt det internasjonale spillekasinoet» uten å gå inn på om
                  det er behov for slike produkter. 

Den situasjonen vi befinner oss i nå, reiser spørsmål om framskrittets hastighet
                  og retning. Vil det komme en pause for ettertanke, eller vil vi fortsette som før
                  etter et ras av mindre justeringer? Etter min vurdering ligger den viktigste
                  kilden til ustabilitet i finansmarkedene sjøl. John Maynard Keynes utviklet den
                  mest overbevisende begrunnelsen for at finansmarkedene ikke er effektive i den
                  betydningen som teorien om effektive markeder forutsetter. Det økonomien trenger
                  hvis den skal få grep om atferden i den virkelige verden, er et nytt utgangspunkt.
                  Den må akseptere at det at verden forandrer seg, hindrer folk i å ha tilstrekkelig
                  informasjon til alltid å inngå kontrakter til såkalt riktig pris. En slik endring
                  er en nødvendig forutsetning for en varig politisk endring. Slaget vil stå om
                  nasjonalstatens rolle i framtidas globaliserte økonomi, for nasjonalstaten er den
                  viktigste forvalter og beskytter av de verdier og tradisjoner som det globaliserte
                  markedet truer. Hvis vi skal kunne få et ordnet system, må globaliseringen gjøres
                  mer effektiv og akseptabel. Fordelene ved globalisering er reelle, men de er blitt
                  overdrevet. Økonomien må føres sammen med etikken ved å stille spørsmålet: Hva er
                  meningen med rikdom? Det gode liv var opprinnelig å leve i harmoni med naturen og
                  våre medmennesker. Både finanskrisen, klimakrisen og matvarekrisen spiller nå
                  sammen, og ikke minst i finanskrisen må en også legge til rette for at en løser de
                  største utfordringene knyttet til klima- og matvarespørsmålet. 

 Det blir replikkordskifte. 

 La meg først bare påpeke det store paradokset i at et parti som elsker å bruke mer
                  penger på stort sett det meste, nå erklærer at økonomisk vekst ikke bør være så
                  viktig. 

Det jeg derimot har lyst til å ta tak i, er Lundteigens oppgjør med globalisering.
                  For det er et faktum at økonomien er globalisert. Da er det to måter å håndtere
                  dette på. Den ene er økt grad av proteksjonisme, den andre er at politikken må
                  følge økonomien. Jeg er tilhenger av det siste, derfor er jeg også tilhenger av et
                  norsk medlemskap i EU, og mener også at på andre områder globalt bør man i større
                  grad sørge for at politikken følger økonomien. Er det slik å forstå at
                  representanten Lundteigen mer tenker i retning av proteksjonistiske tiltak? For
                  det er som sagt et faktum at økonomien er globalisert, og da kan jeg ikke lese
                  Lundteigen annerledes enn at det er proteksjonisme som er hans svar. 

 Senterpartiets syn på økonomisk vekst er, som tidligere senterpartileder og biskop
                  Gunnar Stålsett elegant formulerte det: Vekst er ikke å forbruke mer, men å
                  forvalte bedre. I mitt innlegg påpekte jeg at fordelene ved globalisering av
                  økonomien er reelle, men de er sterkt overdrevet. Det som nå trengs, og som jeg
                  inviterte til, er at ulike fagmiljøer diskuterer hva som er årsakene til krisen,
                  og hva som er virkemidlene ut av krisen. Et av poengene som jeg påpekte, var at
                  slik som forståelsen av økonomifaget er i dag, tar det ikke inn over seg at
                  aktørene ikke har tilstrekkelig kunnskap om markedet, og derfor får vi en
                  feilprising, noe vi har sett på de realverdier som har fått en verdi i dag som er
                  himmelvidt lavere enn for kort tid siden. Vi står oppe i et opplagt systemproblem.
               

 At effekten av globalisering er overdrevet, tror jeg mildt sagt det vil være ulike
                  oppfatninger om. Norge har bygd sin velstand og sin fremgang på internasjonal
                  handel. Millioner av verdens fattigste er løftet ut av fattigdom fordi de har fått
                  lov til å delta i internasjonal handel og bli en del av det globaliserte markedet.
                  De som henger igjen i fattigdom, er de som ikke har fått delta i den globale
                  handelen. Så er jeg tilhenger av at det må være klare retningslinjer, at handelen
                  må reguleres, og at politikken må følge økonomien. Men jeg får ikke noe svar fra
                  Lundteigen på hva som er hans løsning på de utfordringene han påpeker. Som sagt,
                  det er to veier å gå: Den ene er å si at økonomien er globalisert, da må
                  politikken følge etter. Den andre er å gå i retning av mer tradisjonell
                  senterpartiholdning, som er proteksjonisme. Jeg ønsker å utfordre Lundteigen på
                  hvilken vei han ønsker å gå: politikken følger økonomien, eller proteksjonisme.
               

 Det som dagens finanskrise viser, er at en globalisert økonomi basert på de
                  spillekasinoprinsipper som i dag viser seg å gå konkurs, ikke kan være
                  framtidsrettet, sjølsagt i seg sjøl, men videre ut fra det faktum at du kan ikke
                  ha en slik fri internasjonal økonomi uten å ha internasjonale institusjoner som
                  har en så sterk økonomisk makt og innflytelse at de kan ta ansvar og korrigere
                  svakhetene i systemet. Det vi ser i dag, er at problemene med den globaliserte
                  økonomien og finanskrisen i all hovedsak løses gjennom nasjonale tiltakspakker og
                  nasjonal aktivitet, fordi de internasjonale institusjonene ikke er i nærheten av å
                  ha kapasitet til å rette opp svakhetene ved sitt eget system. 

 Flere har ikke bedt om ordet til replikk. 

 Stortinget diskuterer en innstilling hvor enigheten er stor i alle de viktige
                  spørsmål. Allikevel blir det debatt. Finanskomiteen evner sågar å diskutere
                  teologiske spørsmål i denne sammenhengen, og da er det selvsagt grunnlag for
                  debatt. 

Jeg har først lyst til å knytte noen forsiktige kommentarer til representanten
                  Holmås – som det for øvrig er hyggelig å ha tilbake i debattmodus i Stortinget
                  etter sykdomsfravær – når det gjelder boligsituasjonen og boligmarkedet. All
                  behandling av denne saken har jo vist at i den nasjonale dugnaden vi nå har for
                  norsk finanssystem og banker, er noen av bankenes viktigste bidrag deres
                  fagkompetanse på kredittvurderinger. Der har man fra alle hold, også fra
                  regjeringshold, vært tydelig på at det skal bankene fortsatt sørge for, og bankene
                  må være like strenge og like dyktige i sin kredittvurdering som de har vært
                  tidligere. Problemet for noen er jo at fallet i boligverdier gjør at det blir en
                  annen kredittvurdering. Folk som hadde boligverdier og var i en situasjon hvor de
                  var i stand til å håndtere to boliglån, er selvsagt kommet i en fortvilet
                  situasjon. Det er nok ikke slik at det vi i dag behandler, uten videre løser det
                  problemet, for bankene skal ha den samme kredittvurdering, og den blir annerledes
                  i situasjoner med andre verdier enn det den er nå. Det er nok et dilemma og et
                  problem som mange må slite med, men der man har fått betydelig hjelp gjennom fall
                  i renter, som selvsagt er avgjørende. 

Så til det vi diskuterer i dag, og det som er hovedoverskriftene. Det er selvsagt
                  lett å trekke ut sider ved dette og ha moro med det, men jeg synes representanten
                  Lundteigen er innom noen viktige temaer i det han tar opp. For det er ikke tvil om
                  at med de erfaringer vi nå har med den globale økonomien i farten, med alle
                  aktører som trodde at nå var vi i stand til å løpe så fort at mennesker kunne fly,
                  og så å si går på trynet, har vi behov for å stoppe opp og se på hva vi kan lære
                  av dette. For det er ingenting som er fullkomment, i hvert fall ikke
                  markedsøkonomien og hvordan den globale økonomien fungerer. Så her trenger vi å
                  lære, og så får vi se hva vi lærer. Jeg har den grunnleggende oppfatning at en mer
                  global økonomi, som vi har, roper på mer global politikk. Og det må være et viktig
                  svar. Økonomi uten politiske rammer vil alltid gå over ende, og der bør mye av
                  oppmerksomheten rettes. 

Sentralbanksjefen har ved flere anledninger, bl.a. i møte med komiteen, gitt
                  uttrykk for at lærebøker vil skrives om i framtiden etter de erfaringer som gjøres
                  nå, og at det om en generasjon vil bli skrevet doktorgrader og forskningsarbeid om
                  det som skjer akkurat i disse dager, på samme måte som det i dag gjøres om krakket
                  i 1929 og krisen på 1930-tallet. Det er selvsagt bra og viktig. Jeg er opptatt av
                  at vi skal lære noe også i vår generasjon, f.eks. med tanke på operative grep i
                  neste stortingsperiode som sikrer at vi neste gang økonomien møter motgang og
                  krise, gjennom regelverk og kunnskap er bedre i stand til å møte det, av hensyn
                  til alle mennesker som nå lider under den globale krisen. 

Det retter oppmerksomheten mot det som jeg vel ikke vil kalle uenighet i dagens
                  innstilling, men det som opposisjonen kan gjøre av operative grep i en innstilling
                  hvor det er bred enighet om hva vi skal gjøre, nemlig å be om bli tatt videre med
                  på råd, få en reell dialog og få informasjon til parlamentet om det som nå
                  fortløpende gjøres. For det er klart at det er ganske radikale fullmakter som her
                  gis til Regjeringen gjennom lovgivningen som foretas for å håndtere dette. Det
                  stiller et samlet storting seg bak, og senere i dag et odelsting. Det er på en
                  måte en slags kontrakt som skrives imellom posisjon og opposisjon om at da skal vi
                  også ha en prosess, og vi skal ha informasjon og vi skal ha mulighet til reelt å
                  være med på å stille opp for det vi i dag ønsker å stille opp på. Opposisjonen
                  gjør dette selvsagt ved å fremme forslag – det er de virkemidler vi har – men jeg
                  synes det ville være et betydelig bidrag om finansministeren i sitt innlegg etter
                  meg kvitterer ut og sier at sånn skal det være. Jeg hadde en slik opplevelse
                  tidlig på 1990-tallet da jeg satt i finanskomiteen med Sigbjørn Johnsen som
                  finansminister, som på en oppsiktsvekkende god måte klarte å trekke hele
                  Stortinget med, ved å gi informasjon og invitere til å delta i prosessene. Jeg
                  håper at finansministeren ikke har tenkt å være dårligere enn sin forgjenger for
                  noen forgjengere siden. 

Så skal finanskomiteen i neste uke på en viktig studietur til Spania og møte
                  spanske finansmyndigheter og politikere. Spania har gjort ting litt annerledes
                  gjennom sin regulering, og det skal bli interessant for finanskomiteen også å
                  kunne lære av det. Det tror jeg er en situasjon de fleste bør være opptatt av:
                  Hvordan kan vi bli bedre og lære av dette, også på kort sikt? 

 Det blir replikkordskifte. 

 Jeg må innrømme at jeg har litt mer tro enn det Lars Sponheim har, på at de
                  grepene vi nå gjør, faktisk vil bidra til en større bevegelse på boligmarkedet. 

La oss si det slik: Jeg har flyttet en del flere ganger i mitt liv enn det Lars
                  Sponheim har gjort, all den tid han har bodd på sin vakre gård i det vakre Ulvik.
                  Da er det slik at det man gjør, er at man kjøper før man selger. Vi har hatt et
                  marked nå som har gått fra at man kjøper før man selger, til at man selger før man
                  kjøper. Det er klart at det skaper en enorm brems i hele situasjonen i
                  boligmarkedet. Det at bankene – og dette vet jeg av egen erfaring når jeg har bedt
                  om lån i bank – har gått fra å si at man aksepterer fra fire til fem ganger
                  inntekten i lån, til å være strenge og å si at nei, vi gir bare tre ganger
                  inntekten i lån, gjør at en god del mennesker som tidligere fikk lån, nå ikke
                  lenger får lån. Det skaper den tregheten i boligmarkedet som vi nå ser. Og der ser
                  vi at på boligmarkedet har vi én ting: Der har vi Husbanken som
                  motkonjunkturinstrument. Det instrumentet mangler vi innenfor andre sektorer. 

 Det er ingenting jeg håper og ønsker mer enn at de som i dag har problemer og
                  sitter låst fast f.eks. med to boliger fordi man ikke blir kvitt den ene, kan få
                  løst sine problemer. Men vi skal ikke være blinde for at noe av problemene er
                  fallet i boligverdi og dermed manglende sikkerhet, og utviklingen i hele
                  boligmarkedet. 

I de høringer som vi bl.a. har hatt i komiteen, har vi jo nettopp fått
                  forsikringer fra svært mange av bankene der de sier at overfor privatmarkedet og
                  overfor boligmarkedet fungerer utlån som tidligere, men med den samme
                  kredittvurdering som tidligere. Da er det dessverre en del som vurderes
                  annerledes, og som dermed får et problem. 

Ellers vil jeg understreke at hovedformålet med det vi gjør i dag, er jo å løse
                  bedriftenes, ikke minst de stores bedriftenes, problemer med å innløse
                  obligasjonslån. Over 100 milliarder kr skal innløses i obligasjonslån dette året,
                  og det er det som må være hovedformålet med de gode vedtak som gjøres i dag. 

 Hans Olav Syversen – til replikk. 

 Jøss! 

 Ja, jeg tror vel det er første gang jeg tar replikk på hr. Sponheim, i
                  sentrumskameratenes ånd, men det var vel på tide. 

Jeg ble litt fasinert av at Sponheim sa at han hadde tro på den globaliserte
                  økonomien. Men så la han til en setning som jeg synes var interessant, nemlig at
                  det også kalte på mer globaliserte politiske rammer. Jeg vet jo at hr. Sponheim
                  mer eller mindre er i tenkeboksen. Men lå det her noe signal om hvilket standpunkt
                  Lars Sponheim vil falle ned på når det gjelder EU-spørsmålet? Han nevnte jo også
                  Spania, for øvrig, så da synes jeg spørsmålet er ytterligere aktuelt. 

 Nei, det lå ikke et sånt signal i det. Men det lå et klart signal om at denne
                  globale økonomien, kall det gjerne turbokapitalismen, vi har opplevd en del år nå,
                  krever en global politikk. Det gjør at våre globale institusjoner etter mitt
                  skjønn må fungere bedre, bli sterkere, få mer muskler til å håndtere det – være en
                  type verdensbank, IMF, for å intervenere. 

Men det handler også om samarbeid over nasjonalgrensene, mellom nasjonalstater,
                  for å få et regelverk som fungerer bedre. Jeg tror at hvis f.eks. britiske og
                  amerikanske banker hadde stått overfor det samme regelregimet som norske banker
                  har, hadde situasjonen vært en del bedre og ikke slik at store deler av
                  banksystemene er helt utenfor politikken. Så vi må ha bedre samarbeid,
                  koordinering, kunnskapsformidling mellom nasjonalstater og et mye sterkere
                  verdenssamfunn til å håndtere ting. Vi burde etter mitt skjønn f.eks. hatt et
                  globalt konkurransetilsyn. Jeg håper på en rask WTO-avtale, og så får vi komme
                  tilbake til hvordan vi løser de regionale spørsmålene – fra min side. 

 Dette blir vel også min første replikk, i hvert fall i denne stortingsperioden, på
                  hr. Sponheim. Jeg gjør det for å uttrykke min begeistring for hva jeg oppfattet
                  som et signal. Jeg har forståelse for at representanten Sponheim ikke vil benytte
                  denne talerstolen i dag til å komme med sitt EU-standpunkt. Men jeg tror allikevel
                  at Sponheim og jeg tenker ganske likt på dette området, for når man er tilhenger
                  av markedsøkonomi og globalisering, er det også helt nødvendig at det er
                  internasjonale spilleregler for markedet med gode kontrollordninger, med andre ord
                  at politikken følger økonomien. Hvis man legger det til grunn, er det jo ganske
                  nærliggende i hvert fall å uttrykke et syn om at den modellen som EU har valgt, er
                  en fornuftig modell, nemlig at politikken følger økonomien regionalt, og at det
                  ville være et riktig skritt for Norge å delta i et slikt fellesskap. 

 I fravær av uenighet i innstillingen skjønner jeg at vi kan diskutere mye, både
                  EU-sak og teologi, i finanskomiteen. Jeg har allikevel lyst til å kvittere både
                  til representanten Sanner og til representanten Syversen, som gjerne vil diskutere
                  med meg, at jeg var i alle fall oppmerksom da jeg på radioen i morges hørte en
                  politisk analyse av en våre kolleger fra Fremskrittspartiet her i salen, som
                  definerte den politiske venstreside i Norge til å omfatte alle, inklusiv Høyre. Da
                  jeg har hørt at det er en levende debattkultur på den politiske venstreside i
                  Norge, tror jeg nok at vi nå ser en konsekvens av denne politiske analysen også
                  her i stortingssalen. 

 Replikkordskiftet er over. 

Me har tenkt å gå tilbake til sporet og det saka eigentleg dreiar seg om. 

 Jeg tror det må være lov å glede seg over alle – hva skal en si – nye toner som
                  debatten om finanskrisen og tiltak mot den bringer oss. Det er mange dårlige
                  nyheter ute i verden, og hvis Stortinget kan bidra til å muntre oss opp litt
                  innimellom, tror jeg det er klokt. Vi kan trenge de kreftene for å gå videre. 

La meg begynne litt ute i den store verden, for jeg fikk et spørsmål fra
                  representanten Syversen om det. Mange har vært opptatt av disse globale
                  spørsmålene og hvordan vi skal sørge for at vi har både globale institusjoner,
                  spilleregler, kjøreregler og regelverk som gjør at en finanskrise av dette omfang
                  ikke kan skje igjen. Alle har nå sett at markedet ikke regulerer seg selv. Alle
                  fundamentalistiske markedsliberalister ser på en måte bare at deres eget luftslott
                  har fordampet foran øynene deres. Det er det som er vår store utfordring for
                  framtiden: å sørge for at vi har disse spillereglene på plass. 

Hvis jeg skal ile representanten Sponheim litt til unnsetning når det gjelder
                  denne EU-debatten, er det i hvert fall ett poeng som er viktig, og det er at EU jo
                  er for lite. Denne krisen startet i utgangspunktet i USA. Den har påvirkning på
                  land rundt omkring i hele verden. Det er selvfølgelig viktig hva EU kan samle seg
                  om å gjøre, men vi er altså i en globalisert verdensøkonomi som har ringvirkninger
                  langt utover det vi selv kan løse. 

Så er det også riktig, som representanten Lundteigen var inne på, at alle land nå
                  setter i gang nasjonale tiltak for å bekjempe virkningene av finanskrisen. De
                  forslagene som ligger på bordet her i dag, er nasjonale tiltak, «proteksjonistisk»
                  på den måten at de er knyttet til norske foretak og deres utstedelse av
                  obligasjoner, de er knyttet til norske banker. Sånn opptrer alle land, og det er
                  selvfølgelig fordi vi ikke har globale institusjoner som kan gjøre den jobben. Men
                  det sier også noe om sårbarheten vår, for vi er i så veldig stor grad avhengig av
                  hvilke grep andre land tar, at Obama lykkes, at forslagene de kommer med i USA, er
                  omfattende nok til at også vi skal komme oss gjennom dette. Men vi er også
                  avhengig av en global økonomi som fungerer, for vi har hatt veldig mange fordeler
                  av en internasjonal handel. Den eventyrlige veksten vi har hatt gjennom fem år,
                  har nettopp skyldtes at vi har vært midt i smørøyet i en global verdensøkonomi.
                  Selvfølgelig merker vi det når prisene på våre varer går ned, ikke er på de store
                  høyder osv. Så vi er et land som har ekstrem egeninteresse i å bidra til felles
                  spilleregler og at det skal veksles inn ikke bare i synspunkter og analyser, men i
                  handlinger for framtiden, sånn at lignende ikke skjer igjen. 

Da har jeg lyst til å svare til representanten Syversen at jeg prøver å finne en
                  anledning hvor jeg kan invitere Stortinget til å være med på en diskusjon om
                  hvilke initiativ Norge nå bør ta internasjonalt, hva vi eventuelt kan gjøre videre
                  på det området, sånn at Norges for så vidt lille, men dog kraftfulle stemme kan
                  bidra til det. Det foregår enormt mye spennende f.eks. når det gjelder
                  skatteparadiser, som vi ikke har vært i nærheten av å legge noe trykk på før,
                  fordi skatteparadiser er ikke bare paradiser for dem som vil gjemme bort skatt,
                  men også for dem som vil gjemme bort eierstrukturen i selskaper. Mange har påpekt
                  at dette er et stort problem og en del av kriseanalysen. Det foregår også mye
                  diskusjon om internasjonale retningslinjer for vurdering av risiko, for rating og
                  for tilsyn – for mye av dette som er fornuftig. 

Det er en lang debatt om denne saken i kveld, og jeg skal da komme tilbake til
                  mange av de spørsmålene som har vært oppe. Men jeg vil bare ta et par momenter
                  til. 

Dette er tiltak der vi bruker den kompetansen som bankene har. Og i Norge dreier
                  det seg i veldig stor grad om sparebanker, det er halve markedet, og
                  forretningsbanker, det er i veldig stor grad DnB NOR – de er dominerende på det
                  området. De har en kompetanse i forhold til å vurdere risiko mot enkeltbedrifter
                  og enkeltprosjekter som vi pr. i dag ikke sitter med på statens hånd. Det kan vi
                  jo bygge opp. Det kan godt hende at det er en viktig del av oppsummeringen av
                  denne krisen, hva slags kompetanse vi skal ha på dette framover. Men det vi er
                  avhengig av nå, er å få disse bankene til å sluse kapital ut til de bedriftene som
                  har behov for å få finansiert lønnsomme prosjekter, eller de som har behov for
                  refinansiering. 

Så kommer jeg tilbake i kveld med ytterligere synspunkter på dette. 

Gunn Olsen hadde her overtatt presidentplassen. 

 Det blir replikkordskifte. 

 Jeg registrerer at finansministeren hadde en visitt til markedsliberalister, og da
                  følte jeg meg faktisk truffet. Det er for så vidt en lang debatt som vi gjerne
                  skal ta, men i et replikkordskifte er ikke det mulig. Men det jeg konstaterer, er
                  at både bankpakken og denne kredittpakken i stor grad baserer seg på å bruke de
                  instrumentene som også ligger i markedet. Og hvordan harmonerer det i forhold til
                  det som angivelig er finansministerens og SVs syn? Man nasjonaliserer ikke banker
                  – man tilbyr en del lån og kapital på vilkår osv., så man tar altså i bruk en del
                  av markedets mekanismer. Det er også et argument bl.a. fra den første bankpakken,
                  der man ikke ville stille betingelser, for man mente at det skulle være rene
                  markedsvilkår. Hvordan harmonerer dette med SV-lederens og finansministerens syn i
                  forhold til markedet? 

 Det harmonerer helt utmerket. For i en sånn krisetid som vi er i nå, må man se på,
                  punkt 1: Hva er problemet? Problemet er at man ikke får finansiering eller
                  refinansiering av lønnsomme prosjekter, særlig de bedriftene som finansierte seg
                  enten i obligasjonsmarkedet eller ute, ikke via bankene. Punkt 2: Hva slags
                  virkemidler har vi som vi raskt kan sette i gang for å bekjempe det? Da er det de
                  bankene vi har pr. i dag som har kompetanse på å vurdere enkeltbedrifter og
                  enkeltprosjekter, som må brukes. For staten sitter ikke med den kompetansen pr. i
                  dag. Det er utrolig viktig at vi ser praktisk på det. For hvis vi ikke var opptatt
                  av at de tiltakene vi setter i gang raskt, skulle virke, og at de kan settes i
                  gang raskt, hadde prisen for det vært høyere arbeidsløshet, større problemer for
                  norske bedrifter og arbeidsplasser og sosiale virkninger for folk flest som er
                  helt usosialistisk. Det kan jeg forsikre representanten om. 

Så til forskjellen mellom disse tiltakene og de forrige tiltakene. Denne typen
                  tiltak som vi nå snakker om, om preferansekapital, og som knyttes til Statens
                  finansfond, er statsstøtte. Det er ikke ulovlig statsstøtte, men det er tiltak som
                  vi må klarere med ESA for å være sikre på dette er innenfor rammen. Vi har jo nå
                  en betydelig jobb framfor oss med å finne balansen i forhold til prising av disse
                  instrumentene. Men den forrige pakken var ikke i nærheten av statsstøtte. Det er
                  ingen land som har knyttet den type betingelser som Fremskrittspartiet, i et
                  populistisk krumspring, kom på i forrige runde. 

 I motsetning til hr. Leirstein følte jeg meg ikke truffet av at det såkalte
                  markedsliberalistiske luftslottet skulle ha sprukket. Finansministeren vet at
                  Høyre alltid har vært en sterk tilhenger både av globalisering og av
                  markedsøkonomi, men også at det skal være internasjonale spilleregler for handel,
                  at politikken skal følge økonomien. Vi ønsker ikke dette for å sikre primært
                  politisk styring, men for å sikre at konkurransen er reell og å sikre god
                  beskyttelse av forbrukerne. 

Når finansministeren sier at tiltakene er nasjonale, er jo det en sannhet med
                  ganske store modifikasjoner, for det foregår mye i internasjonalt samarbeid nå.
                  G20 har bl.a. slått fast at markedsøkonomi og globalisering er en del av
                  løsningen. Norge må godkjenne sine løsninger i ESA, og det viser jo at EU-systemet
                  fungerer. Det ville vært stor fare for både Norge og andre land hvis man nå skulle
                  fått en voldsom konkurranse om å ha de sterkeste nasjonale tiltakene for å
                  beskytte egne markeder, det ville raskt kunne gå ut over de minste land, som
                  Norge. Så ESA og godkjenningen der er et godt eksempel på at systemet fungerer.
               

 Vi er jo ikke i nærheten av å ha globale virkemidler i forhold til de
                  utfordringene vi har, og de aller fleste virkningsfulle pakkene er nasjonale. På
                  andre områder har vi f.eks. veldig dårlig internasjonal koordinering. Ta f.eks.
                  hele denne runden vi hadde om innskytergarantier, hvor EU-land sprakk – hver sin
                  vei – og det var mangel på koordinering. Så jeg må nok si at vi må ha mye større
                  ambisjoner for hvilke internasjonale spilleregler vi skal få på plass i kjølvannet
                  av denne finanskrisen enn det vi har klart å se til nå. Det er riktig at det
                  kommer vedtakspunkter fra G20 og fra rundt omkring der man har ambisjoner, men å
                  veksle det inn i faktisk forpliktende handling kommer til å være en lang vei å gå.
                  Det er ikke noen annen måte å gjøre det på enn å prøve å få det til. Diskusjonen
                  nå, rundt både IMF, det EU selv kan ta initiativ til og det G20 kommer med, er
                  utrolig viktig, og det er viktig at vi er på banen der også. 

 Jeg takker for svaret i forhold til mer internasjonale spilleregler vi ser kan bli
                  nødvendig å forsterke i etterkant av den krisen vi nå ser. Finansministeren nevnte
                  ulike arenaer hvor arbeidet nå pågår – eller vi kan kanskje si der idédugnaden
                  pågår. Og jeg tror Stortinget vil være veldig interessert i å ha et samspill med
                  Regjeringen om dette. Det er ulike arenaer vi kan delta på i så måte. Men jeg er
                  litt ute etter å høre hvor finansministeren og Regjeringen nå ser det mest aktuelt
                  for Norge å delta. På hvilke arenaer mener Regjeringen at Norge kan bidra? Og hvor
                  mener Regjeringen at det er viktigst at denne diskusjonen nå skal skje for å sikre
                  at man får faktiske resultater, som finansministeren selv var inne på? 

 Når det gjelder skatteparadiser, eller finansparadiser, som egentlig er et bedre
                  ord, har det i lang tid foregått et internasjonalt samarbeid om det. Der
                  samarbeider vi med de andre nordiske landene om å få til innsynsavtaler med det
                  ene skatteparadiset etter det andre, og vi deltar også på internasjonale arenaer,
                  der vi har sett et temposkifte, f.eks. at man nå har begynt å diskutere om man kan
                  koordinere sanksjoner mot nasjoner og land som fungerer som skatteparadiser, og
                  som nekter innsyn. På det området er det gode samarbeidskonstellasjoner. Vi er
                  aktive og helt i front, og vi veksler dette nå om. 

I forhold til de betydelige internasjonale institusjonene tror jeg IMF kommer til
                  å være en viktig og sentral aktør i dette. Det er selvfølgelig avhengig av at alle
                  land, også vi, bidrar til de diskusjonene som nå pågår. 

Vi er ikke et G20-land, men vi har påvirkningsmuligheter i forhold til de landene
                  som deltar, og de nordiske landene og f.eks. Storbritannia har gode relasjoner om
                  de spørsmålene som kan komme. 

 Replikkordskiftet er avsluttet. 

Flere har ikke bedt om ordet til sak nr. 1. 

(Votering, se side 2200) 





                    

 Under debatten er det sett fram tre forslag. Det er 

forslag nr. 1, frå Ulf Leirstein på vegner av Framstegspartiet, Høgre,
                     Kristeleg Folkeparti og Venstre 

forslag nr. 2, frå Jan Tore Sanner på vegner av Høgre, Kristeleg Folkeparti og
                     Venstre 

forslag nr. 3, frå Ulf Leirstein på vegner av Framstegspartiet 

Det blir votert over forslag nr. 3, frå Framstegspartiet. Forslaget lyder: 

«Stortinget ber Regjeringen sette ned en bankkommisjon med sikte på å
                        avdekke svakheter i regelverket og reguleringene i finanssektoren for å
                        identifisere svakheter og forbedringspotensial. Dette må også gjøres i en
                        internasjonal sammenheng med hensyn til å vurdere om det er initiativ Norge
                        kan ta, med sikte på forbedring og harmonisering av reguleringer
                        internasjonalt.» 

Voteringstavlene viste at 75 representantar hadde røysta
               mot og 20 representantar for forslaget frå Framstegspartiet. 

(Voteringsutskrift kl. 19.32.51) 

 (frå salen): President! Jeg skulle stemme for, men voteringsanlegget mitt virket
                  ikke. 

 Da skal resultatet vere 75 røyster mot og 21 røyster for forslaget. Dermed er
                  forslaget frå Framstegspartiet ikkje vedteke. 

Det blir så votert over forslag nr. 2, frå Høgre, Kristeleg Folkeparti og
                  Venstre. Forslaget lyder: 

«Stortinget ber Regjeringen sette ned et faglig basert utvalg, som med bakgrunn i
                  finanskrisen får i oppgave å gjennomgå reguleringen av det norske finans- og
                  kredittmarkedet. Formålet er å sikre at reguleringen er tilpasset utfordringene i
                  en globalisert økonomi og at reguleringsregimet bidrar til å sikre velfungerende
                  markeder nasjonalt. Utvalget skal også vurdere om Kredittilsynets oppgaver og
                  ressurser er tilpasset utfordringene.» 

Framstegspartiet har varsla at dei stør forslaget subsidiært. 

Votering:

Forslaget frå Høgre, Kristeleg Folkeparti og Venstre blei med 51 mot 45
                  røyster ikkje vedteke.

(Voteringsutskrift kl. 19.33.42)

 Det blir så votert over forslag nr. 1, frå Framstegspartiet, Høgre, Kristeleg
                     Folkeparti og Venstre. Forslaget lyder: 

«Stortinget ber Regjeringen på egnet måte regelmessig orientere Stortinget
                        om virksomheten, samt status for forvaltningen av fondenes midler.» 

Votering:

Forslaget frå Framstegspartiet, Høgre, Kristeleg Folkeparti og Venstre blei
                  med 51 mot 45 røyster ikkje vedteke.

(Voteringsutskrift kl. 19.34.05)

Komiteen hadde tilrådd: 

I 

I statsbudsjettet for 2009 gjøres følgende endringer: 

Kap.

Post

Formål

Kroner

Utgifter         

1600

Finansdepartementet

21

Spesielle driftsutgifter, 

kan overføres

, forhøyes med 

5 000 000

fra kr 36 000 000 til kr 41 000
                              000

(NY) 95

Kapitalinnskudd, Statens obligasjonsfond,
                                 bevilges med 

50 000 000 000

1645

Statens finansfond

(NY) 70

Tilskudd til drift, bevilges med 

35 000 000

(NY) 95

Kapitalinnskudd, bevilges med 

50 000 000 000

II 

Stortingets vedtak av 15. desember 2008 ved behandlingen av Budsjett-innst. S. nr.
                  6 (2008–2009), pkt. IX, endres til: 

Utgifts- og inntektsføring av renter

Stortinget samtykker i at Finansdepartementet i statsregnskapet for 2009 uten
                  bevilgningsendringer kan: 

1. Utgiftsføre renteutgifter under kap. 1650 Statsgjeld, renter mv., post 89
                        Renter og provisjon mv. på innenlandsk statsgjeld, som følge av: 

a. ordningen med utlån av statspapirer med sikkerhet i eller bytte med
                        obligasjoner med fortrinnsrett 

b. etableringen av Statens finansfond 

c. etableringen av Statens obligasjonsfond. 

2. Inntektsføre renteinntekter som følge av ordningen med utlån av
                        statspapirer med sikkerhet i eller bytte med obligasjoner med fortrinnsrett,
                        under kap. 5605 Renter av statskassens kontantbeholdning og andre
                        fordringer, ny post 85 Renteinntekter fra bytteavtaler mv. 

3. Inntektsføre renteinntekter mv. fra Statens finansfond under kap. 5605
                        Renter av statskassens kontantbeholdning og andre fordringer, ny post 87
                        Renteinntekter mv. fra Statens finansfond. 

Votering:

Tilrådinga frå komiteen blei samrøystes vedteken. 


                    
                    

 Ingen har bedt om ordet. 

(Votering, se side 2201) 





                    

 Etter ønske frå familie- og kulturkomiteen vil presidenten foreslå at debatten
                  blir avgrensa til 1 time og 5 minutt, og at taletida blir fordelt slik på
                  gruppene: Arbeidarpartiet 20 minutt, Framstegspartiet 15 minutt, Høgre 10 minutt,
                  Sosialistisk Venstreparti 5 minutt, Kristeleg Folkeparti 5 minutt, Senterpartiet 5
                  minutt og Venstre 5 minutt. 

Vidare vil presidenten foreslå at det blir gjeve anledning til replikkordskifte på
                  inntil tre replikkar med svar etter innlegg av medlemer av Regjeringa innanfor den
                  fordelte taletida. 

Vidare blir det foreslått at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Bak kulissene, eller scenekunstmeldingen, gir et godt
                  inntrykk av dagens situasjon for scenekunstfeltet, både hva gjelder utfordringer,
                  satsingsområder og visjoner. 

Men det er også noen temaer som ikke er belyst og ikke tatt stilling til, og det
                  er bl.a. Løken-utvalgets rapport om tildeling av ulike tilskudd, det er
                  Telmarksforskings rapport om kunstneres arbeids- og inntektsforhold, og det er
                  Kulturmomsutvalgets konklusjoner. 

Komiteen regner med at statsråden kommer tilbake til Stortinget på egnet måte med
                  disse tre sakene. Komiteen er i stor grad samstemt om meldingen. At
                  regjeringspartiene og opposisjonen i noen grad viser en viss uenighet, er vel ikke
                  helt unaturlig. Noe av dette vil sikkert de ulike partiene si noe om selv. 

En scenekunstmelding skulle man tro ville engasjere svært mange innenfor feltet i
                  Norge, men gjennom høringene viste det seg at det var svært få som ønsket å si
                  noe. Kun seks aktører innenfor feltet vurderte det som viktig å komme og formidle
                  sine utfordringer til komiteen. Årsaken til dette kan være en av to: Enten er de
                  såre fornøyd med situasjonen, eller så har de direkte dialog med
                  regjeringsapparatet. 

Uansett hvilken av de to faktorene som ligger til grunn for at det kun var seks
                  høringsinstanser, er det grunnlag for en viss bekymring for at dette også bidrar
                  til at informasjonsflyten ikke når alle partier. Men vi lyttet godt til de få som
                  var representert på høringene, noe som gjenspeiler seg i komitémerknadene. 

Det er bra at en samlet komité slutter seg til viktigheten av at departementet og
                  underliggende etater holder armlengdes avstand til institusjonene som mottar
                  statlige tilskudd. Komiteen mener det er viktig for den enkelte institusjon, slik
                  at den får størst mulig handlingsrom til å utvikle seg fritt. 

Komiteen er fornøyd med den viktige rollen som Den kulturelle skolesekken har fått
                  innenfor scenekunstfeltet. Dette betyr at svært mange barn og unge får gleden av å
                  oppleve et profesjonelt scenekunsttilbud i løpet av året. Men det er en samlet
                  komité som med en viss bekymring ser på at i 8 av landets 19 fylker finansieres 50
                  pst. eller mer av oppsetningene av Den kulturelle skolesekken. Bekymringen er
                  selvsagt med bakgrunn i at Den kulturelle skolesekken er basert på overskudd fra
                  Norsk Tipping, noe som kan gi uforutsigbare rammebetingelser i framtiden. 

Så litt om visjonene i denne meldingen. 

Det er en samlet komité som ønsker å styrke produksjon og formidling av teater og
                  støtter at man skal ha et teatertilbud over hele landet, og at lokale, kreative
                  krefter også skal brukes. Ikke minst er amatørteatrene et viktig sted for
                  rekruttering. 

En samlet komité vil påpeke at teaterfestivaler har stor betydning for visning og
                  relasjonsbygging innenfor det frie feltet. 

Når det gjelder kvalitet, utvikling og fornyelse, er det flere tiltak der som er
                  svært spennende, deriblant opprettelsen av en dramabase, som Norsk teaterråd
                  arbeider med, og hvor mindretallet i komiteen har et konkret forslag som jeg skal
                  komme tilbake til. 

Flertallet slutter seg dessuten også til Regjeringens forslag om et Dramatikkens
                  Hus. 

Komiteen er av den oppfatning at barn og unge skal ha det samme kulturtilbudet som
                  voksne, men på sine egne premisser. Det er viktig for komiteen at barn og unge
                  ikke bare blir passive mottakere av kulturtilbud, men også kan delta aktivt i
                  kunst- og kulturopplevelser. 

Det er mye man kan komme innom i forbindelse med meldingen, men det som er
                  viktigst, er at vi alle støtter Regjeringens intensjoner om et levende og aktivt
                  scenekunstmiljø over hele landet, hvor både utøver og tilskuer skal ha de best
                  mulige forutsetninger for både å formidle og oppleve scenekunst, enten det er
                  teater, dans, spel eller opera. Så blir det spennende å se framover om dette bare
                  er vakre ord, eller om Regjeringen virkelig vil satse på dette feltet. 

Nå må jeg også få lov til å si noe om Fremskrittspartiets ulike forslag og
                  ståsted. Derfor går jeg over til det. 

Det foreligger sju ulike forslag fra opposisjonen i denne innstillingen, og jeg
                  har tenkt å berøre noen av dem. 

Det første er forslaget om å be Regjeringen vurdere å bruke noen av midlene i
                  krisepakken sin til å sette i stand de gamle bygningene som Nationaltheatret og
                  Den Nationale Scene holder til i. Siden vi er kjent med at det er store etterslep
                  ved de to gamle teaterhusene, og siden vi også vet at det er svært kostbart å
                  sette bygningene i stand, mener mindretallet at dette kan være en av veiene å gå
                  for å få fortgang i vedlikeholdsarbeidet. 

Det andre er at Operaen i Kristiansund bør bli knutepunktinstitusjon. Den nye
                  operaen i Oslo er blitt en suksess, men det betyr at man fort kan miste fokus på
                  all den aktivitet og kompetanse som er bygget opp ute i distriktene. Derfor ønsker
                  mindretallet – og foreslår også – å demme opp for dette ved å sikre at man får en
                  knutepunktinstitusjon som ivaretar alle de andre flotte operatiltakene i Norge. 

Mindretallet ønsker også at man innarbeider Nasjonal plan for produksjon og
                  formidling av opera og ballett i sine framtidige satsinger på feltet. 

Et annet tema som jeg synes er veldig viktig, og som har mye å si for
                  tilgjengeligheten av både samtidsdrama og tidligere oppsetninger, er at man
                  oppretter en dramabase – for øvrig synes jeg også ordet er veldig bra, siden jeg
                  kom på det helt av meg selv – hvor alt av dramatikk blir samlet. Dette vil bidra
                  til at mange flere enn i dag får tilgang til og kjennskap til hva som finnes av
                  nytt og gammelt innenfor feltet. Det vil også bidra til at dramatikere, både
                  kjente og ukjente, får en mulighet til å vise fram og ikke minst gjøre
                  tilgjengelig sine verker. Derfor går mindretallet lenger enn bare å nevne dette i
                  en merknad, de fremmer også forslag om at Regjeringen bør vurdere opprettelse av
                  en slik dramabase. 

Det siste forslaget jeg vil si noe om, er forslag nr. 7. Det kan synes som om barn
                  og unge skal få kunst- og kulturopplevelser gjennom å være passive mottakere av
                  ulike scenekunstformer. Fremskrittspartiet står alene om dette forslaget, og noen
                  vil sikkert hevde at barn og unge får aktiv deltakelse gjennom å oppleve
                  profesjonell scenekunst. Dette er ikke vi udelt enig i. Men vi legger jo ulike
                  forutsetninger i det vi sier og skriver. 

Det Fremskrittspartiet mente da vi opprettet Den kulturelle skolesekken, og som vi
                  fremdeles mener, er at barn og unge selv skal bidra, selv skal delta. Derfor
                  ønsker vi å sikre at det er nettopp det som skjer. Man må gjerne øremerke midler
                  til aktive og deltakende aktiviteter for barn og unge. Det viktigste er at Den
                  kulturelle skolesekken ikke bare blir en annen måte å finansiere scenekunst på.
                  Var det det som var tenkt, burde man heller ha puttet hele spilleoverskuddet inn i
                  statsbudsjettet og deretter fordelt midlene. Da hadde man fått en åpen og
                  oversiktlig forvaltning også av disse pengene. 

Fremskrittspartiet står også alene om å mene at amatørteatrene skal være en viktig
                  del av regionens scenekunsttilbud. Noen legger åpenbart noe annet i det enn jeg
                  mener, og som jeg ikke er klar over. For meg er det viktig at amatørteatrene og
                  den fantastiske jobben som ildsjelene gjør der ute i distriktene, bl.a., gjør dem
                  verdt å nevne i denne meldingen, og at det vises fram hvilken viktig rolle
                  amatørteatrene har både når det gjelder rekruttering og formidling av scenekunst. 

Avslutningsvis vil jeg kort si noe om det som kalles sponsorinntekter og gaver. 

Mindretallet har merket seg at sponsorinntektene innenfor scenekunstfeltet var på
                  34,3 mill. kr i 2006. Det er kanskje ikke den helt store summen, men det er
                  kanskje akkurat det ekstra som skal til for å få til en ytterligere oppsetning.
                  Regjeringen skriver i meldingen at man ønsker en kulturpolitisk dreining mot en
                  mer blandet økonomi, noe som innebærer at institusjonene i mindre grad blir
                  avhengig av offentlig støtte, og i større grad av private finansieringskilder.
                  Dette er mindretallet godt fornøyd med, og vi er ikke redd for at dette bidrar til
                  mindre kreativitet eller rokker ved kulturtiltakenes integritet. 

Til slutt vil jeg benytte anledningen til å takke komiteen for et godt samarbeid,
                  og håper at scenekunstfeltet også kan glede seg over både meldingen og
                  innstillingen fra komiteen. 

Med dette tar jeg opp de forslagene som mindretallet fremmer. 

 Representanten Karin S. Woldseth har teke opp dei forslaga ho refererte til. 

 Siden den rød-grønne regjeringen tok over, har scenekunsten fått et kraftig løft.
                  I perioden 2006–2009 er bevilgningene til scenekunst økt med 450 mill. kr.
                  Satsingen inkluderer Riksteatret, nasjonale teatre og region-/landsdelsteatrene,
                  Den Norske Opera 

&

 Ballett, region- og distriktsoperaene og dansetiltak. I
                  tillegg er bevilgningene til scenekunst under Norsk kulturråd styrket betraktelig.
                  Jeg kan nevne at tilskuddsordningen for fri scenekunst, den nye ordningen for
                  dans, ordningen for ny norsk dramatikk og ordningen for gjestespill har fått en
                  økning. Dessuten er det opprettet en ny ordning for basisfinansiering av frie
                  scenekunstgrupper for å gi større grad av økonomisk forutsigbarhet. I 2008 ble
                  Dansens Hus åpnet, og mange tiltak innenfor dansefeltet har fått et kraftig løft. 

Det har i de senere åra vært en rivende utvikling på scenekunstfeltet, ikke bare
                  på grunn av økte bevilgninger, men også fordi kompetansen på feltet har økt
                  betydelig. Det er i dag langt flere utdannede dansere, skuespillere og musikere
                  enn noen gang. 

Samtidig vet vi at flertallet av scenekunstnerne og musikerne er frilansere.
                  Mellom oppdrag vil en del av disse være nødt til å søke arbeidsledighetstrygd. Den
                  store undersøkelsen om kunstneres levekår utført av Telemarksforskning viser at
                  inntektene til disse gruppene ligger under det generelle inntektsnivået i landet.
                  Dette er forhold som ikke blir behandlet konkret i denne meldingen, men en
                  fortsatt økt satsing på scenekunst vil ha direkte innvirkning på kunstnernes
                  levekår. Derimot vil Regjeringen på et senere tidspunkt komme tilbake med forslag
                  til oppfølging av rapporten om kunstneres levekår. 

Arbeiderpartiet er veldig glad for at vi nå har fått en full gjennomgang av
                  scenekunstfeltet gjennom meldingen. Det er viktig for å trekke opp ny politikk og
                  framtidig satsing på området. Vi har registrert at meldingen har blitt godt
                  mottatt innenfor de enkelte scenekunstmiljøene. 

Enkelte ganger kan man få inntrykk av at scenekunst er forbeholdt spesielt
                  interesserte. Det er en fullstendig feil beskrivelse. I 2006 utgjorde
                  publikumstallet for offentlig støttede og private scenekunstoppsetninger mer enn 3
                  millioner. Til sammenligning var tilskuertallet i Tippeligaen det samme året på
                  1,6 millioner. Det forteller oss at folk bruker våre kulturinstitusjoner, og at
                  interessen for teater, opera og dans er stor. 

Samtidig vet vi at folks tilgang til scenekunst er veldig forskjellig, avhengig av
                  hvor du bor i Norge. Derfor er en samlet komité enig i meldingens målsetting om å
                  nå ut med et profesjonelt tilbud av teater-, opera- og danseforestillinger til
                  hele landet. Blant annet innenfor teaterfeltet vet vi at det er fire fylker som
                  ikke har teater med tilskudd innenfor funksjonsdelingsprinsippet. I Oppland vil
                  etableringen av Teater Innlandet i samarbeid med Hedmark kunne gi begge fylkene et
                  bedre scenekunsttilbud, og i Buskerud pågår det også et arbeid med å utvikle en
                  helhetlig plan for scenekunst i fylket. 

Meldingen nevner spesielt Riksteatrets betydning som teater for hele landet, og
                  det foreslås at Riksteatret får en utvidet budsjettmessig fleksibilitet. På denne
                  måten kan Riksteatret på en bedre måte ivareta oppdraget sitt. Samtidig er
                  komiteen opptatt av at Riksteatret skal samarbeide med andre teater slik at gode
                  oppsetninger kan bli vist for enda flere. 

Arbeiderpartiet er veldig glad for den suksessen Den Norske Opera 

&


                  Ballett har hatt etter at operahuset i Bjørvika ble åpnet for snart et år tilbake.
                  Nærmere 1 million har vært til stede på oppsetninger i Operaen, og Operaens
                  forestillinger er utsolgt for neste halvår. En forutsetning for byggingen av det
                  nye operahuset i Bjørvika var at opera ikke bare skulle bli et Oslo-fenomen, men
                  også et tilbud til folk ellers i landet. Som en konsekvens av dette har den
                  rød-grønne regjeringen satset på region- og distriktsoperaene, og i inneværende år
                  får disse en økning på 10 mill. kr. I tillegg har vi ambisjoner om at dette løftet
                  skal fortsette. 

Den Norske Opera 

&

 Ballett har siden 2006 fått en økning på 147 mill. kr
                  for å kunne presentere førsteklasses opera og ballett. De rød-grønne partiene
                  mener at Operaen også framover skal ha gode økonomiske vilkår. Men samtidig mener
                  vi at den sterke interessen og det store besøket til operahuset gjør at
                  institusjonen har et uutnyttet inntektspotensial. Vi forventer derfor at Operaen i
                  større grad øker budsjettene sine gjennom bedre å utnytte det kommersielle
                  potensialet institusjonen har. 

Meldingen har viet et helt kapittel til likestilling, og foreslår tiltak for å
                  styrke likestillingssituasjonen innenfor norske scenekunstinstitusjoner. Blant
                  annet foreslår departementet at det stilles som en forutsetning for statstilskudd
                  at institusjonene utarbeider strategier for å sikre at menn og kvinner får like
                  muligheter til kunstfaglige, tekniske og administrative posisjoner. Videre vil
                  departementet sørge for lik fordeling av verv, herunder lederverv for kvinner og
                  menn. Komiteen har ikke kommet med utfyllende merknader til forslagene, men jeg
                  mener at det må tolkes som en tilslutning til Regjeringens forslag. 

Med unntak av at Fremskrittspartiet på enkelte områder har særmerknader, må det
                  kunne fastslås at Regjeringen har fått bred tilslutning for satsingen og
                  organiseringen av scenekunstfeltet i åra framover. Det er vi i Arbeiderpartiet
                  veldig glad for. Samtidig er vi veldig glad for at vi har en regjering som har
                  bidratt til at landets teatre, opera og dansescener har fått over ½ milliard kr
                  mer til aktivitet enn den fikk under Bondevik II-regjeringen. Men våre ambisjoner
                  stopper ikke her. Kulturløftet skal føres videre, og scenekunsten vil oppleve et
                  videre løft med en fortsatt rød-grønn regjering. 

 Bak kulissene, som vi diskuterer i dag, er en grei og informativ gjennomgang av
                  scenekunstfeltet. En rekke styrkingstiltak er foreslått, og det er forslag som
                  Høyre jevnt over kan slutte seg til. Noen egentlig ny kurs kan man vel imidlertid
                  ikke si at meldingen trekker opp. Det generelle inntrykket er at Regjeringens
                  scenekunstpolitikk bekreftes. Dette nedfeller seg også i Kulturløftet, der de
                  budsjettmessige økningene som har vært de siste årene, stort sett viderefører den
                  forholdsmessige fordelingen mellom institusjonsfeltet og det frie feltet. Slik
                  sett bygger denne meldingen ganske godt videre på Valgerd Svarstad Haugland og
                  Bondevik-regjeringens kulturmelding, der dette også var et tema. 

Høyre har støttet budsjettøkningene som har kommet i denne perioden. I tillegg til
                  Regjeringens forslag har vi også hvert år lagt inn ekstra midler til det frie
                  feltet. I dette ligger et klart signal om en korrigering av kursen i
                  teaterpolitikken fra vår side i retning av å styrke dette området. 

Høyre ønsker et vitalt teater med evne til å møte morgendagens publikum. I det
                  ligger behovet for å entre nye scener, møte andre kunstarter og skape uttrykk med
                  kapasitet til å kommunisere på mange plan. Vår tids kunstneriske prosesser handler
                  i stor grad om å lete frem og prøve ut nye møtepunkter aktørene imellom og utvikle
                  nye flater mot publikum. Teaterkunsten har mange kompetanser bygget inn i seg.
                  Dette gir et stort potensial for utvikling ikke bare kunstnerisk, men også i form
                  og formidling. La oss ikke glemme at teaterkunsten er operaens og filmens mor, og
                  jeg er ganske sikker på at vi også i teaterkunsten vil finne viktige incitamenter
                  i utviklingen av morgendagens sceniske uttrykk, hva enten de er direkte eller
                  formidlet i den digitale verden. Utviklingen av TV-spillet f.eks. handler i stor
                  grad om bearbeidelse av teaterets kompetanser innenfor dramaturgi, scenografi,
                  bevegelse osv. 

Høyre ønsker å stake ut en kurs hvor vi i større grad bygger på de erfaringene vi
                  så langt har høstet i det frie feltet av produserende og programmerende scener.
                  Ikke så å forstå at vi mener at institusjonenes tid er forbi – langt ifra. Vi
                  trenger selvsagt dem også med tanke på å jobbe etter de lange linjene. Men
                  morgendagens utfordringer krever kanskje først og fremst den type dynamikk som vi
                  i dag finner i det frie feltet av produserende og programmerende grupper. Dette
                  handler om kunstnerisk entreprenørskap som er kjapt nok til å gripe mulighetene
                  når de er der, som er fleksibelt produksjonsmessig, med en holdningsmessig åpenhet
                  i forhold til nye samarbeidskonstellasjoner i det praktiske og i møte med andre
                  genre. 

Skal vi komme videre og åpne teateret mot morgendagen, er det nødvendig å ta et
                  oppgjør med den litt sektorpregede teatertenkningen som har rådet grunnen her til
                  lands. Vi har ved noen korsveier snakket om dette, men noen egentlige grep av
                  betydning for å gjøre noe med det har vi ikke tatt så langt. Kanskje er det på
                  tide. 

Institusjonene og det frie feltet er fortsatt i hovedsak henvist til nokså fast
                  definerte estetiske arenaer. Til tross for at institusjonene oppfordres til å
                  samarbeide med frie grupper – noe de også er blitt flinkere til – utfordres de
                  ikke på egen hjemmebane. Høyre ønsker å gjøre dette. Vi foreslår derfor i
                  merknadene å etablere en tidsavgrenset ordning der en gruppe kan motta et relativt
                  stort beløp – la oss si 10–12 mill. kr i året – for eksempelvis en treårsperiode
                  for å gjennomføre et kunstnerisk prosjekt. Dette kunne eksempelvis ha vært en
                  treårig oppkjøring til Ibsen-året eller på et annet felt som normalt kunne tenkes
                  i en institusjonssammenheng. 

De frie gruppene på sin side representerer ofte en mer avantgarde-tradisjon båret
                  frem på beskjedne midler. Basisfinansieringen som ordning er et stort fremskritt i
                  denne sammenheng, men skal denne ordningen få virkning, må den økes betydelig i
                  årene som kommer. Høyre ønsker å videreutvikle denne ordningen, slik at man kan se
                  for seg et reelt utviklingsløp for frittstående grupper, der de over tid kan bygge
                  seg opp, for kanskje å ende opp med en fast ordning med statsstøtte, slik vi har
                  det for noen grupper på statsbudsjettet i dag. 

I tillegg er det nødvendig å være tydelig på at vi ikke ønsker å snevre inn det
                  som skal være de frie gruppenes estetiske plattform, men snarere at grupper ønskes
                  velkommen innenfor alle deler av teateret, også det klassiske stoffet. Bakgrunnen
                  for at vi har fått denne inndelingen, er ikke minst at de frie gruppene for det
                  alt vesentlige er finansiert gjennom tilskuddsordninger, bl.a. gjennom Norsk
                  kulturråd, der man har operert med et uttrykt krav om at prosjektene skal være det
                  man kaller nyskapende. Det hevdes i merknadene fra regjeringspartiene at dette
                  kravet ikke er noe problem, og at det ikke virker ekskluderende på dem som
                  arbeider i en mer klassisk orientert sammenheng. Slik oppleves det nok ikke fra
                  aktørenes side. Under høringene var Skuespillerforbundet klar på at
                  nyskapingsbegrepet er et problem, og andre aktører, som også har vært en del av
                  den offentlige debatt, har gitt uttrykk for det samme, bl.a. har noen som jobber
                  med Den kulturelle skolesekken, synliggjort denne problemstillingen. Man kan jo
                  også bare se på hva slags type prosjekter som faktisk får støtte. Hvis man ønsker
                  en endring, er det derfor et klart behov for å ta et uttalt oppgjør med dette
                  begrepet og fjerne det som kriterium. Høyre har derfor fremmet forslag om dette. 

Høyre ønsker altså et vesentlig bredere anlagt felt av frie grupper. Men
                  utviklingen av dette feltet handler ikke bare om definering av estetiske arenaer.
                  Det handler også om å styrke formidlingen innenfor hele området. Norsk
                  Scenekunstbruk og Danse- og teatersentrum har her viktige erfaringer å bidra med.
                  I tillegg mener Høyre de programmerende scenene, der visning og deltagelse gjennom
                  koproduksjoner er et viktig tilskudd. BIT Teatergarasjen, som en del av Nettverk
                  For Scenekunst, er her kanskje det beste eksempelet i Norge. Gjennom mange år har
                  denne institusjonen arbeidet i et aktivt nettverk av lignende institusjoner rundt
                  om i Nord-Europa. Denne arbeidsformen handler om at vekslende aktører i et
                  nettverk finner sammen om produksjoner der de enkelte med vekslende typer innsats
                  går inn i koproduksjonssamarbeid, eller også som deltagere i et felles opplegg for
                  turneer. Utspringet for de kunstneriske ideene kan ligge i det enkelte teateret,
                  eller det kan komme inn gjennom samarbeidende frie grupper. BIT Teatergarasjen har
                  på den måten vært en vesentlig bidragsyter til det å få frem noen av de mest
                  markante aktørene innenfor samtidsfeltet, f.eks. Ingun Bjørnsgaard Prosjekt eller
                  Baktruppen. Teatersjefrollen i denne arbeidsformen utfordres fra det å være en
                  rendyrket kunstnerisk leder med stort personlig eierskap til det kunstneriske
                  uttrykket til i sterkere grad også å ha en kuraterende rolle og være en aktiv
                  samarbeidspartner i forhold til ideer sprunget ut fra andre. 

Høyre mener denne arbeidsformen kan gi viktige bidrag til utviklingen av teateret
                  i vårt land. Teatergarasjen vil nok forbindes med et tydelig samtidsuttrykk i en
                  mer avantgarde retning. Men arbeidsformen burde jo også være aktuell i andre
                  sammenhenger. Jeg viser i denne sammenheng til de diskusjonene som foregår i
                  Oppland, der flere miljøer i fylkets forskjellige regioner ønsker å utvikle en
                  modell som tar dette opp i seg. Høyre mener dette ville vært en interessant sak å
                  prøve ut videre. 

En sterkere satsing på frittstående aktører vil også bety et større behov for
                  utviklingsarbeid på alle nivåer. Høyre støtter i denne sammenheng tanken om
                  Dramatikkens hus, men mener det er viktig at dette ikke får en sentraliserende
                  virkning. Det er i disse sammenhengene mange potensielle aktører med viktige
                  bidrag, bl.a. Teatergarasjen, som allerede er nevnt. 

Et bredere anlagt fritt felt krever også et bredere grunnlag for formidling enn
                  det vi i dag har. Den kulturelle skolesekken er selvsagt en viktig instans i denne
                  sammenheng. Det er også Scenekunstbruket og de formidlingsnettverkene rundt om i
                  fylkene som i denne sammenheng er sentrale samarbeidspartnere. Men det er også
                  grunn til å understreke festivalenes betydning og den effekt vi ville fått dersom
                  vi hadde flere programmerende teatre som jobbet etter den modellen som f.eks.
                  Teatergarasjen gjør. 

En ny kurs for norsk teater må også handle om økonomi. Regjeringen har trappet opp
                  bevilgningene til teaterfeltet gjennom de senere årene, prisverdig nok, og satt i
                  gang den sterkt etterlengtede ordningen med basisfinansiering. Det er veldig bra.
                  Skal en bredere satsing gjøres, slik Høyre foreslår, må det selvsagt også bety en
                  økning av midlene til det feltet som jeg nå har vært inne på. Dette bør også bety
                  at feltet forholdsmessig sett bør sitte igjen med en større del av pengene som
                  tilføres. Høyre vil også i denne sammenheng understreke betydningen av at vi har
                  flere kilder å hente penger fra. Mangfold er avgjørende for å få den bredden vi
                  ønsker. 

Vi mener den type entreprenørskap de frie gruppene representerer, også vil være et
                  spennende utgangspunkt for de nettverk vi tror vil bygges ut i en bredt anlagt
                  kultur- og næringslivsorganisasjon, noe vi har tatt til orde for en rekke ganger.
                  Dessuten vil de være aktive i å jobbe opp mot private stiftelser og private
                  midler, som også kunne tenkes inn i dette bildet, pluss at de, som vi ser mange
                  eksempler på, vil være svært aktive når det gjelder å skaffe seg
                  samarbeidspartnere både i det private og i kulturlivet for øvrig. 

Med dette tar jeg opp de forslag Høyre er med på. 

 Presidenten vil minne om at forslaga allereie er tekne opp. 

 SV er glad for at Regjeringa har lagt fram en stortingsmelding om scenekunst som
                  omfatter hele bredden og mangfoldet innen scenekunstfeltet. Det er også gledelig
                  at den er blitt så godt mottatt i de ulike scenekunstmiljøene. 

Målet med meldingen er at scenekunstfeltet skal kunne tilby høy kunstnerisk
                  kvalitet, mangfold, nyskaping og utfordrende kunst over hele landet. Derfor er jeg
                  spesielt glad for at meldingen legger opp til å styrke scenekunsten i de fylkene
                  som i dag ikke er godt nok dekket. Det er kun fire fylker som ikke har teater med
                  fast tilskudd innenfor funksjonsdelingssystemet. Det er Østfold, Oppland, Akershus
                  og Buskerud. Jeg mener at styrkingen av teatrene i disse fylkene bør føre til at
                  de får status som region- og landsdelsinstitusjoner, hvis de ønsker det. 

Undersøkelsen som er gjort av kunstnernes aktivitet, arbeids- og inntektsforhold i
                  2006, viste at det var store lønnsforskjeller, og at scenekunstnere, særlig på det
                  frie feltet, har svært lave inntekter sett i forhold til en norsk
                  gjennomsnittsinntekt. Det er også store lønnsforskjeller mellom kvinner og menn,
                  særlig på dansekunstfeltet. Utvalgets rapport har nå vært på høring, og SV er glad
                  for at Regjeringa har varslet at den vil komme tilbake til Stortinget på egnet
                  måte med en sak om dette. 

Likestillingsdebatten i kulturlivet er nå høyaktuell. Jeg er glad for at en samlet
                  komité slutter seg til det viktige likestillingsarbeidet som Regjeringa skisserer
                  i meldingen. Det at begge kjønn skal ha like muligheter til å oppnå posisjoner og
                  arbeidsoppgaver, er et viktig mål innenfor scenekunsten. 

Programmet skal bidra til å rekruttere kvinner til ledende stillinger innenfor
                  scenekunst, film, musikk og tv. 

Scenekunstinstitusjonene må ta likestillingsutfordringene på alvor og sørge for at
                  kvinner får de samme muligheter som menn til å utvikle seg og til å få roller.
                  Ikke minst må vi fokusere på likelønnsutvikling. Vi har hatt en dårlig
                  likelønnsutvikling i Norge, men i kulturlivet i Norge er det altså enda verre.
                  Dette er viktig for kunstnernes utvikling og ikke minst for mangfoldet og tilbudet
                  til publikum. Departementet vil følge dette opp som en del av styringsdialogen med
                  institusjonene, bl.a. gjennom den årlige rapporteringen. Jeg mener man også må
                  vurdere nye tiltak, som f.eks. kvotering. 

Norske dansekunstnere har et ønske om at det opprettes en danseallianse etter
                  modell fra Sverige. Dette vil medføre at forskjellene mellom fast ansatte og
                  frilansdansere blir mindre, og at det kan bli jobb til flere. SV støtter at dette
                  utredes videre. 

Danse- og Teatersentrum har gjennom flere år arbeidet ut fra et internasjonalt så
                  vel som et nasjonalt perspektiv. Det frie scenekunstfeltet får bl.a. støtte over
                  Utenriksdepartementets reisestøtteordning, som forvaltes av Danse- og
                  Teatersentrum. Dette er viktig for en internasjonal utveksling og kan
                  videreutvikles i samarbeid med scenekunstfeltet. 

SV er spesielt glad for at fra 2009 ble basisfinansieringen for frie grupper
                  utvidet fra 6 mill. kr til 12 mill. kr. Norsk kulturråd kan dermed gi støtte til
                  flere kompanier. En godt fungerende basisfinansiering/virksomhetsstøtte kan gi den
                  nødvendige forutsigbarhet for at det frie feltet skal utvikle seg videre. 

Regjeringas initiativ til et kulturelt mangfoldsår i 2008 ble godt mottatt.
                  Mangfoldsåret var svært vellykket og bidrog til nye samarbeidsprosjekter og
                  nytenkning i forhold til flerkulturell satsing innenfor kulturlivet. 

Så en viktig gruppe: Barn og unge skal ha det samme tilbudet som voksne til kunst-
                  og kulturliv. Barn og unge skal ikke være passive tilskuere til profesjonell
                  scenekunst, men aktive deltakere i sin kunst- og kulturopplevelse. Norsk
                  Scenekunstbruk formidler scenekunstproduksjoner fra de frie scenegruppene og er en
                  sentral bidragsyter til Den kulturelle skolesekken, som er en viktig bidragsyter
                  for kunst- og kulturopplevelser til alle barn og unge over hele landet. 

 Framstillinga i denne meldinga er i hovudsak konsentrert om teater, opera og dans.
                  Dette gjeld for både den institusjonsbaserte og den frie scenekunsten. Målet er
                  eit profesjonelt tilbod av teater-, opera- og danseframsyningar og andre
                  scenekunstuttrykk over heile landet. Kristeleg Folkeparti sluttar seg til dette
                  målet, og vi sluttar oss til hovudlinjene som er trekte opp i meldinga. Men på
                  enkelte område skil vi lag, og eg vil kommentere dette særskilt. 

Det gjeld særleg for operafeltet. Vi er alle stolte over og glade for det nye
                  operahuset i Bjørvika. Men eg registrerer at Regjeringa først og fremst måler
                  suksess ut frå talet på framsyningar og besøkjande, og at dette blir gjort til eit
                  avgjerande suksesskriterium. I meldinga heiter det at operahuset fungerer etter
                  hensikta. 

Kristeleg Folkeparti er ikkje einig i dette. Det er klart at frå eit
                  arkitekturpolitisk synspunkt er Den Norske Opera 

&

 Ballett ein suksess.
                  Men manglar ved infrastrukturen har bl.a. ført til at produksjonar blir avlyste.
                  Det er svært uheldig. Det avgjerande for ein kulturnasjon er ikkje om vi maktar å
                  reise eit bygg, men om vi maktar å fylle det med innhald av høg internasjonal
                  kvalitet. Denne institusjonen skal vere eit kraftsenter og eit referansepunkt for
                  heile landet. Regjeringa bør derfor ta ein gjennomgang av dei økonomiske behova
                  ved Den Norske Opera 

&

 Ballett med dette for auge. Suksess bør målast på
                  innhald og kvalitet, ikkje på kvantitet aleine. Vidare bør nasjonaloperaens ansvar
                  for distriktsoperaene gjerast tydlegare. 

I generell form slår departementet fast at ein framleis satsar på og vil
                  vidareutvikle region- og distriktsopera som eit viktig element innafor
                  scenekunstfeltet. Intensjonen er god, men meldinga er ikkje forpliktande nok på
                  dette punktet. Dei tiltaka som departementet anbefalte for Stortinget i 2002, i
                  Nasjonal plan for produksjon og formidling av opera og ballett, er anten utvatna
                  eller forsvunne i meldinga. Det er ikkje bra dersom anbefalte tiltak frå denne
                  planen blir sette til side. 

Den blandingsmodellen som distriktsoperaene byggjer på, har eit stort potensial
                  som bør prøvast ut i større grad enn i dag. I tillegg til å støtte nye lokale og
                  regionale initiativ bør det også skje ein meir systematisk bruk av
                  distriktsoperaen som basis for forsøks- og pilotprosjekt, ikkje minst i
                  skjeringsfeltet mellom amatør og profesjonell. Eg vil særleg peike på det nye
                  nettverket OperaNorge i den samanhengen. Alle opposisjonspartia ber om at ein
                  vurderer om operaen i Kristiansund kan få knutepunktstatus. Sjølv om
                  regjeringspartia ikkje er med på merknad og forslaget, håper eg at statsråden vil
                  vurdere dette og sjå positivt på det. 

Så nokre ord om finansieringa av scenekunst. Regjeringa legg opp til ein meir
                  blanda økonomi med høgare grad av privat finansiering, noko Kristeleg Folkeparti
                  støttar. Men vi er skeptiske til dei endringane i støtteordningane som ein legg
                  opp til, og som vi har sett utvikle seg over tid. Regjeringa går i retning av
                  færre statlege kjelder. Verksemder med fast årleg statstilskott skal heller ikkje,
                  som hovudregel, kunne søkje Norsk kulturråd. Departementet går ut frå at forsøk og
                  utvikling blir finansierte over ordinære driftsbudsjett. 

Kristeleg Folkeparti er positive til ei utvikling som gir verksemder betre
                  økonomisk rom, men vi er kritiske til ei dreiing mot færre statlege kjelder. Det
                  er viktig å ta vare på – og stimulere – det uttrykksmangfaldet som finst. Og med
                  eit stadig meir komplekst kvalitetsomgrep er det bra med fleire
                  finansieringskjelder – også statlege. Eg trur det er fornuftig å behalde ein viss
                  fleksibilitet i systemet. Det kan bidra til å spreie avgjerdsmakt og
                  skjønsutøving, og ein står betre rusta til å fange opp nye initiativ. Dessutan vil
                  organisasjonar og institusjonar ha behov for å setje i gang prosjekt undervegs i
                  året – prosjekt som ikkje ligg inne i ordinært årsbudsjett. For å vareta denne
                  fleksibiliteten trur eg vi treng eit fleksibelt system som ikkje er for rigid. 

Til slutt vil eg understreke kor viktig det er å satse på gode kulturbygg over
                  heile landet. Det er eit stort behov for både nybygg og vedlikehald av
                  eksisterande bygg. Eg er glad for ekstraløyvinga som kom i tiltakspakka tidlegare
                  i år, men eit lyft her må vere langsiktig. Derfor foreslår vi at Regjeringa legg
                  fram ein opptrappingsplan for investering og vedlikehald av kulturbygg. 

 Teateret er en viktig kulturarena, men det er kanskje først og fremst en viktig
                  uttrykksform. Det å ivareta teatertradisjonen er ikke bare å ivareta en
                  tradisjonell uttrykksform, men det er også å ivareta dannelsen i et samfunn. 

Det er også viktige utfordringer her med å klare å utvikle denne uttrykksformen.
                  Jeg syns det er trist at vi ikke har klart å skape mer enighet om merknadene
                  knyttet til frie grupper. Vi ser i dag at utviklinga av uttrykksformen er nok
                  institusjonene gode til å ivareta. Men det å utvikle det dagsaktuelle i
                  uttrykksformen skjer oftest i de frie gruppene. 

Nytenking kan være så mangt. Frie gruppers mulighet til å fødes, leve og å kunne
                  dø mener jeg er en viktig forutsetning for å kunne klare å holde de gode
                  institusjonsteatrene oppe – også for å klare å ha en bredde i den kunstneriske
                  uttrykksformen som teateret faktisk er. 

Jeg har lyst til å bemerke at det har skjedd mye spennende også innen
                  institusjonsteatrene med brudd i forhold til de vanlige rekrutteringsarenaene som
                  har vært til teatrene, der vi nå ser at veien inn til teaterscenen er mye mer
                  sammensatt når det gjelder utdanningsbakgrunn, enn den tradisjonelt var. 

Jeg er enig i at det ser litt underlig ut når det i komitéinnstillinga står når
                  det gjelder likestilling, at komiteen ikke har noen bemerkninger. Det har vi nok,
                  men de er plassert andre steder. En av de viktige tingene, som jeg er veldig glad
                  for, og som jeg håper at statsråden og Regjeringa faktisk ender med en positiv
                  utredning om, er at man nå har sagt ja til en skuespiller- og danseallianse, som
                  Venstre har fremmet forslag om i flere statsbudsjett. Grunnen til det er ikke bare
                  for å gjøre det lettere å få jobb, men også fordi det er et likestillingsgrep. Det
                  er et spesielt likestillingsgrep overfor kvinnelige, eldre skuespillere som er de
                  som i dag oftest dyttes ut av ensemblene, og de som vanskeligst har mulighet til å
                  komme på scenen i de store institusjonsteatrene. 

I Sverige har man sett at det å etablere en skuespillerallianse har gjort det mye
                  lettere for spesielt eldre, kvinnelige skuespillere å få muligheten til å stå på
                  scenen og utøve yrket sitt på flere steder enn det man har når man bare er knyttet
                  til en institusjon. 

Et annet viktig aspekt med teatret er utfordringa som det er mellom profesjonell
                  og amatør. Et land overlever ikke uten å ha de aller beste profesjonelle aktørene
                  på dette feltet hvis man ønsker å kalle seg en kulturnasjon. Men det er også
                  viktig å ha et bredt tilfang av amatører, sjøl om jeg er usikker på om det lages
                  flest skuespillere eller politikere av amatørteater. 

Det man ser, er at man utdanner folk til både å være publikum og å være aktør. Det
                  er mange som møter teatret første gang som publikummer i en amatøroppsetning, og
                  det er mange som møter teatret som aktør første gang gjennom en amatøroppsetning.
                  Derfor er det viktig å ha rause og gode finansieringsordninger for amatørteater,
                  og det er viktig å ha kulturhus og arenaer som åpner for å sette opp de gode,
                  morsomme lokale teateroppsetningene som bringer folk inn til teatret. 

Ellers er jeg veldig glad for at vi har fått så bred tilslutning til Den
                  Mangfoldige Scenen, som er et veldig spennende teaterprosjekt for ungdom med
                  innvandrerbakgrunn. 

Jeg er lei meg for at vi ikke fikk mer støtte til stipender til klassisk dans –
                  ballettalenter, som vi har sett at vi har fått så mye glede av på musikkområdet. 

Det siste jeg har lyst til å bemerke, er knyttet til opera. Vi har nå fått et
                  flott hus. Men skal det huset ikke bare være noe arkitekter kommer og kikker på,
                  må vi sørge for å fylle det huset med god kunst og gi Operaen muligheter til å
                  utvikle det kunstuttrykket så godt som overhodet mulig. 

Den andre delen av det er at det også må føre til at vi får en vekst av
                  operakunsten og musikkteatret rundt omkring i landet, slik at vi får rekruttert
                  publikum. Slik vi tenker når det gjelder amatørteater, må vi også rekruttere de
                  gode aktørene som senere kan stå på scenen i vår viktige og flotte nasjonale
                  arena. 

 Scenekunsten er blant de mest populære kulturuttrykkene vi har i Norge. I Oslo har
                  teatrene bedre besøk enn fotballstadionene i løpet av et år. Årlig settes det opp
                  mer enn 1 300 oppsetninger fordelt på 15 000 forestillinger, og over 3,5 millioner
                  billetter selges til scenekunstforestillinger hvert år. 

I Kulturløftet varslet regjeringspartiene et løft for scenekunsten. Vi har
                  allerede økt bevilgningene til scenekunsten med 430 mill. kr eller 46 pst. siden
                  vi overtok regjeringskontorene i 2005. I 2009 bevilger Stortinget 1,36 milliarder
                  kr til scenekunstformål over Kultur- og kirkedepartementets budsjett. Det utgjør
                  25 pst. av de samlede bevilgningene til kulturformål. Scenekunstmeldingen Bak
                  kulissene varsler en videre satsing på scenekunsten i hele Norge, og det er også
                  en samling med viktige fakta som ikke har vært samlet tidligere. 

Meldingen gir et godt bilde av den betydelige stillingen teater, dans og opera
                  har. Den viser også tydelig hvor store forskjeller det er mellom sjangrene, og
                  hvor viktig Den kulturelle skolesekken er for at barn og unge skal få tilgang til
                  scenekunst. 

Nettopp i en tid med store økninger i budsjettet, med en enorm satsing i
                  ressurser, er det desto viktigere at vi har en full gjennomgang av ressursbruken,
                  strukturene, hvordan sektoren fungerer. Nettopp i gode tider bør vi være kritisk
                  til hvordan vi bruker pengene, og hele tiden jobbe for en best mulig fungerende
                  sektor, for kunstnerne, kulturarbeiderne og for publikum. 

Meldingen vier den profesjonelle scenekunsten stor plass. Men amatørteater,
                  amatørdans og amatøropera blir stadig viktigere og er grundig omtalt i meldingen.
                  Hovedmålene i meldingen er 

et profesjonelt scenekunsttilbud over hele landet 

et scenekunsttilbud av høy kvalitet 

at tilbudet skal nå hele befolkningen over hele landet 

at vi skal sikre et større mangfold, nyskaping, kvalitet 

at vi skal ha en effektiv ressursutnyttelse 

Det som ble helt åpenbart da vi skrev meldingen, og som vi for så vidt kjente til
                  fra før, er at en del regioner i landet har et svakere scenekunsttilbud enn andre.
                  Derfor legger vi spesielt vekt på å øke satsingen på scenekunst i fylker som
                  Akershus, Buskerud, Østfold og Oppland/Hedmark i et samarbeid med aktuelle
                  kommuner og fylkeskommuner. Vi varsler også en satsing på den frie scenekunsten
                  over hele landet. 

Det er også viktig at vi utvikler scenekunsten i de fylkene som allerede har egne
                  teatre. Jeg vil også ta initiativ til samtaler om oppdraget for det enkelte
                  teater. Det er f.eks. viktig at de profesjonelle institusjonene drar på turné, at
                  de utvikler samarbeid med andre institusjoner og også den frie scenekunsten, slik
                  at de utnytter ressursene sine på en best mulig effektiv måte. Målet er at vi har
                  et godt og likeverdig scenekunsttilbud så langt det er mulig i vårt geografisk
                  sammensatte land for hele befolkningen. Det er særlig omegnsfylkene til
                  hovedstaden og innlandet som er svakest dekket av et godt scenekunsttilbud. Dette
                  er en mulighet, en sjanse, for disse regionene til også å løfte seg til glede for
                  de kunstnerne og kulturarbeiderne som jobber i de fylkene, slik at man får laget
                  scenekunst på egne premisser, men kanskje aller viktigst, vil jeg si, for at
                  publikum skal få oppleve god scenekunst. Vi må hele tiden ha publikum med oss i
                  dimensjonen når vi diskuterer dette. Det har av og til tendens til å bli satt litt
                  lenger ned på listen. 

Det vil også bli lagt stor vekt på å bedre forholdene ikke bare for teater, men
                  også for dans og opera, som budsjettmessig er relativt små sammenlignet med
                  teater. Derfor har vi brukt mye plass på å gi dansen og operaen en likeverdig
                  oppmerksomhet i scenekunstmeldingen. 

Vi vet at disse kunstformene i lang tid til dels har vært stemoderlig behandlet.
                  Operaen har selvsagt fått et formidabelt løft gjennom satsingen i Bjørvika,
                  balletten likeså. Det er veldig godt tilrettelagt for vår nasjonalballett, og det
                  kunstneriske nivået er av høy kvalitet. Vi har også økt bevilgningene til drift i
                  Bjørvika enormt. Vi har fulgt den planen som vi la sammen med Operaen, til punkt
                  og prikke. Men også til Operaen i Bjørvika må vi stille krav til effektiv
                  ressursbruk og til å følge budsjettene – ingen trær vokser inn i himmelen. Jeg ser
                  at enkelte av opposisjonspartiene har en merknad om at det er nærmest en krise om
                  det blir avlyst forestillinger. Slik er det i institusjoner over hele verden.
                  Dette må vi også leve med i Norge. Det er en dynamisk prosess å drive en
                  scenekunstinstitusjon. 

Dansen har vel kanskje vært spesielt stemoderlig behandlet. Den har vi gitt
                  spesiell oppmerksomhet gjennom hele regjeringsperioden. Vi har laget en egen
                  støtteordning under Kulturrådet til fri dansekunst. Vi har fått en egen dansescene
                  i Oslo som har gått fra null til 30 mill. kr i statsstøtte pr. år, og vi har også
                  satset på andre måter for å bygge opp dansen som kunst, som kulturarena, i Norge. 

Når vi satser så kraftig som vi gjør på de sentrale institusjonene, er det også
                  viktig at vi får hele landet med. Derfor har hvert eneste års budsjett hatt en
                  spesiell oppmerksomhet, kanskje særlig distriktsoperaen, som, så vidt jeg husker,
                  har fått mer enn dobbelt i statsstøtte siden vi overtok i 2005. 

Jeg er litt usikker på hva som menes når opposisjonen snakker om at
                  Kristiansund-operaen skal ha en knutepunktstatus. Det er ingen tvil om at
                  Kristiansund-operaen er den ledende distriktsoperaen. Den har suverent størst
                  bevilgning fra staten, og den har også et ansvar for å bidra til
                  kompetanseutvikling/nettverksbygging med de andre. Men knutepunktinstituttet har
                  jo Stortinget behandlet i en egen stortingsmelding og laget klare kriterier på hva
                  det skal inneholde, og vi har avviklet knutepunktbegrepet for museene for
                  billedkunst. Det synes litt lite prinsipielt i forhold til den
                  knutepunkttilnærmingen vi hadde i knutepunktmeldingen, å begynne å introdusere
                  begrepet «innenfor opera». Jeg tror ikke det er til hinder for at vi kan gi
                  Kristiansund-operaen den posisjon som jeg tror både regjeringspartiene og
                  opposisjonen er enige om. 

Mange scenekunstinstitusjoner er så tett knyttet til sine spillesteder at
                  bygningens navn er det samme som institusjonen. Teaterhusene til f.eks.
                  Nathionaltheateret og Den Nationale Scene representerer viktige historiske
                  kulturbygg. De moderne teaterhusene til Det Norske Teatret og Hålogaland Teater og
                  det nye operahuset i Oslo er nye viktige monumentalbygg. 

Eiendomsforvaltning med drift, vedlikehold og utvikling av bygninger, lokaler og
                  sceneteknisk utstyr er en langsiktig virksomhet med stadig flere og høyere krav
                  til faglig kompetanse. Når eiendomsforvaltningen svikter, kan det naturligvis få
                  svært negative følger for scenekunsten. Flere av teatrene har betydelige etterslep
                  med hensyn til vedlikehold. Meldingen gir en omfattende redegjørelse både av
                  investeringer i teaterbygg, dagens tilstand og ulike opplegg for framtidig
                  forvaltning, og det legges opp til at alle scenekunstinstitusjoner som har et
                  overordnet forvaltningsansvar for bygninger, skal vurdere avtaler med ekstern
                  forvalter, f.eks. Statsbygg. Jeg legger stor vekt på dette for å sikre de store
                  investeringene som samfunnet har gjort i disse bygningene, og for å sikre
                  scenekunsten gode spillesteder. 

Det er ingen hemmelighet at for enhver teatersjef er det ikke de langsiktige
                  vedlikeholdsutfordringene som er prioritet nr. 1. Det er å skape et godt teater
                  der og da i sin teatersjefperiode. Det er vel og bra, men da må vi sikre at det er
                  noen andre som setter rammene for at det løpende vedlikeholdet blir foretatt, at
                  bygningene blir holdt i god stand, slik at vi slipper å komme med disse store
                  rehabiliteringsprosjektene som både er dyrere, og som skaper dårligere
                  arbeidsforhold i den perioden hvor forfallet setter inn. Det er den type løsning
                  vi ønsker å finne. 

Mange har tatt opp at regionene bør ha mer å si for sine egne institusjoner. Vi
                  legger opp til at staten skal gå gjennom og vurdere sin oppnevning av styreledere
                  og styrerepresentasjon i region-/landsdelsinstitusjonene for å redusere omfanget –
                  og dette er vi jo, som Stortinget er kjent med, allerede i gang med. 

Scenekunst er øyeblikkets kunst. Tilskuerne blir medskapere av dramaet når kontakt
                  mellom scene og sal er god. Scenekunsten tror jeg har en stor framtid. Kvaliteten
                  i Norge er høy. Den samlede og store gjennomgangen som vi gjør i denne meldingen,
                  vil løfte scenekunsten videre. 

 Det blir replikkordskifte. 

 Statsråden var for så vidt inne på det i sitt innlegg, og han har også omtalt det
                  bredt i meldingen, dette med vedlikehold av teaterbygg. 

Nå er det slik at vi har tre nasjonale scener, men to av dem har tilhold i svært
                  gamle bygg. Mindretallet, opposisjonen, har kommet med et forslag – om statsråden
                  kan se på muligheten til å bruke noe av tiltakspakken som er framlagt i
                  forbindelse med finanskrisen, til å skaffe håndverkere til å sette i stand noe av
                  det dårlige utstyret og til det dårlige vedlikeholdet som finnes på de to
                  nasjonale scenene. Jeg lurer på om statsråden kan tenke seg å vurdere dette. 

 Investering i og vedlikehold av kulturbygg er, og har vært, en veldig viktig
                  satsing for denne regjeringen. Da vi overtok høsten 2005, arvet vi et budsjett
                  hvor Bondevik-regjeringen og daværende kulturminister foreslo 4,3 mill. kr i
                  samlet bevilgning for hele 2006 til kulturbygg. Det har vi økt til 140 mill. kr i
                  2009. Den gangen ble det gitt tilsagn til kulturbyggene i Kristiansand og i
                  Stavanger, med den følge at med et bevilgningsnivå på 4,3 mill. kr ville det tatt
                  ca. 100 år å oppfylle statens forpliktelser. Så dette er økt formidabelt. Jeg vet
                  ikke hva prosenten blir, fra 4,3 til 140 mill., men det blir noen tusen prosent. I
                  tillegg har vi i tiltakspakken lagt inn nye 70 mill. kr til regionale kulturbygg.
                  Så dette er allerede en del av tiltakspakken. 

Men jeg er helt enig med spørsmålsstilleren i at det å sette håndverkere i gang
                  med å vedlikeholde og pusse opp, en investering i kulturbygg, absolutt er et
                  tiltak som vi også må vurdere videre, hvis krisen skulle forsterke seg. 

 Jeg merket meg at statsråden nok en gang ville ta opp med de store
                  teaterinstitusjonene dette med å bre seg ut med hensyn til samarbeidspartnere og
                  det frie feltet. Det synes jeg er prisverdig. Det har vi snakket om mange ganger
                  før. 

Det som er en utfordring her, er at disse institusjonene og det frie feltet står i
                  forskjellige tradisjoner, ut fra hvilken estetisk plattform de har. Dette er i
                  veldig stor grad knyttet til at de frie gruppene har vært underlagt dette
                  nyskapingskravet, som Norsk kulturråd har i bunnen for sine ordninger. Noen hevder
                  at det ikke er noe stort problem, men disse gruppene selv og Skuespillerforbundet
                  mener at det legger en ramme for hva de frie gruppene kan jobbe med. 

Jeg skjønner at regjeringspartiene ikke vil stemme for dette i forslags form her,
                  men jeg har lyst til å spørre kulturministeren om han ikke kunne tenke seg å ta
                  opp denne problemstillingen med Kulturrådet, og grave litt i den for å sjekke om
                  det kanskje er et problem man kunne gjøre noe med allikevel. 

 Dette er egentlig en ganske interessant problemstilling, som kunne diskuteres mye. 

Kulturrådets opprinnelige formål var den gangen i veldig sterk grad å sørge for å
                  løfte norsk litteratur, gjennom innkjøpsordningen til bibliotekene. 

Litteratur er alltid ferskvare. Det skrives ny litteratur – man skriver ikke gamle
                  bøker om igjen på en ny måte, man lager sin egen her-og-nå-opplevelse. Jeg har en
                  viss forståelse for spørsmålsstillerens og opposisjonens tilnærming, at dette med
                  nyskaping kan virke som en begrensende faktor i forhold til hva som har fått
                  støtte. Men jeg mener at Kulturrådet i praksis finner gode løsninger. Det er
                  aktiviteter som får støtte fra Kulturrådet som ikke nødvendigvis trenger å være
                  helt i spissen og avantgardistisk. Vi har også laget noen ordninger som er
                  tilpasset dette mellomsjiktet, f.eks. den fireårige støtteordningen for frie
                  scenekunstgrupper, som gir en slags kombinasjon av langsiktig forutsigbarhet,
                  frihet for institusjonen eller for ensemblet og en fleksibilitet når det gjelder å
                  slippe nye til. 

 Statsråden var inne på region- og distriktsoperaene i innlegget sitt. Eg lurer på
                  om den planen som blei laga i departementet i 2002, Nasjonal plan for produksjon
                  og formidling av opera og ballett, er ein plan som statsråden har skrinlagt i sitt
                  departementet. Er det tiltak i den planen som ein ikkje ønskjer å gjennomføre?
                  Fleire har etterlyst tiltak som har lege i den planen, for då vi vedtok å byggje
                  opera, blei det også sagt at vi skulle ha ei parallell satsing på distrikta. No
                  har vi fått ein flott opera på plass. Det er framleis utfordringar, sjølvsagt, med
                  drifta der. Sjølv om region- og distriktsoperaene har fått ein auke i forhold til
                  tidlegare, er det likevel store moglegheiter. Det kan gjerast mykje meir for å
                  forankre dette i heile landet. Derfor blir det spørsmålet til statsråden. Då håper
                  eg at han kan svare med noko anna enn talet på aukane dei har fått, for vi må
                  komme vidare. Kva vil statsråden gjere? 

 Jeg har ikke gått igjennom den nasjonale planen i detalj, men jeg tror nesten det
                  er vanskelig å finne ting der som ikke er mer utdypende dekket i
                  scenekunstmeldingen. Kjernepunktet i enhver handlingsplan er vel budsjettøkningen,
                  det er tross alt det man driver for rundt omkring i landet. 

Som jeg sa i mitt innlegg, er den økningen vi har gitt regionoperaene, formidabel.
                  Sammenlignet med Bjørvika-satsingen vil det i kroner og øre likevel bli et mye
                  mindre beløp, men prosentmessig mye kraftigere. Nå er vi snart oppe på det nivået
                  i Bjørvika som vi har funnet skal være et stabilt driftsnivå framover. 

Vi har tatt opptrappingsplanen – vi er ferdig med den i 2010, forhåpentligvis. Da
                  mener jeg at det neste store løftet innenfor opera først og fremst må være i
                  regionene, innenfor regionsoperaene. Jeg tror at den nasjonale handlingsplanen er
                  mer enn oppfylt i forhold til de målene som ble satt den gangen, og at denne
                  scenekunstmeldingen nå danner et enda sterkere grunnlag for satsingen framover.
               

 Replikkordskiftet er omme. 

Dei talarane som heretter får ordet, har ei taletid på inntil 3 minutt. 

 Jeg vil bare knytte kommentarer til noen forskjellige spørsmål som har vært oppe. 

For det første: Når det gjelder amatørteateret, synes jeg at Fremskrittspartiets
                  Karin Woldseth hadde en del gode innfallsvinkler. Vi har i vårt land tradisjon
                  for, dessverre, at innenfor teater har man hatt et veldig skarpt skille mellom
                  amatør og profesjonell. Det er egentlig ikke en ålreit tradisjon. Det er
                  interessant å se forskjellen fra teateret til musikklivet, hvor forskjellen er mye
                  mindre, og hvor den legges mye mindre vekt på i det arbeidet som gjøres. 

I et teater som skal vokse nedenifra, og som skal gripe publikum, er det ikke noen
                  tvil om at amatørteateret og amatørteaterets muligheter er kjempeviktig. Og når
                  jeg snakker om frie grupper og et utvidet fritt felt, er det nettopp for å åpne
                  for profesjonelt baserte grupper i en arbeidsform som også kan nærme seg
                  amatørteaterets form, som gjør at forskjellen kan bli lite grann mindre. Når vi
                  likevel ikke er med på merknaden til Fremskrittspartiet, har det noe å gjøre med
                  hva vi opplever skal være statens ansvar og ikke statens ansvar. Amatørteateret
                  ligger altså utenfor dette. 

Statsråden pekte også på at det er viktig at lokale aktører jobber profesjonelt,
                  og det er riktig. Men så fremhevet han nærmest som en motsetning at man først og
                  fremst skulle legge vekt på publikum. Da tror jeg det er grunn til å legge vekt på
                  sammenhengen. Vi ser at der hvor det er en god lokal forankring, der hvor teateret
                  springer ut fra en lokal sammenheng, får man også et stort publikum. Det gjelder
                  ikke bare amatørsituasjonen, det gjelder også i sin alminnelighet. 

Så til spørsmålet om bevilgninger. Ja, det er riktig at man har bevilget mange
                  flere penger i denne perioden. Høyre har vært med på hver eneste krone. Men det
                  interessante i denne sammenheng burde kanskje være hva som er den forholdmessige
                  fordelingen mellom det frie feltet og de store institusjonene, for det er der vi
                  har et signal om det er endringer i politikken eller ikke. Der er det ikke så godt
                  å se om det faktisk har vært noen endring. 

Når man har hatt så mye penger å rutte med, kunne man også si at da har man vel
                  hatt mye godt rom for å lage mye politikk. Og en viktig politikk her hadde vært at
                  man kanskje hadde latt det frie feltet forholdmessig sett vokse mer enn hva
                  institusjonsfeltet hadde gjort, i særdeleshet når ingen hadde behøvd å lide i den
                  sammenhengen. 

Vi tenker oss nær sagt et karriereløp for det frie feltet. Det betyr at
                  basisfinansieringen ikke bare må være en begrenset ordning for frie grupper over
                  tid, men en ordning som bør bygges ut til å kunne ivareta et karriereløp for de
                  frie gruppene fra små produksjoner til fast plass på statsbudsjettet. 

 Fleire har ikkje bedt om ordet til sak nr. 5. 

(Votering, sjå side 2202) 





                    

 Under debatten er det sett fram sju forslag. Det er 

forslaga nr. 1–6, frå Karin S. Woldseth på vegner av Framstegspartiet,
                        Høgre, Kristeleg Folkeparti og Venstre 

forslag nr. 7, frå Karin S. Woldseth på vegner av Framstegspartiet 

Det blir votert over forslag nr. 7, frå Framstegspartiet. Forslaget lyder: 

«Stortinget ber Regjeringen å sørge for at midler fra Den kulturelle
                     skolesekken også bidrar til å stimulere barn og unge til aktivitet innenfor
                     scenekunstfeltet.» 

Votering:

Forslaget frå Framstegspartiet blei med 76 mot 20 røyster ikkje
                  vedteke.

(Voteringsutskrift kl. 19.36.48)

 Det blir så votert over forslaga nr. 1–6, frå Framstegspartiet, Høgre,
                     Kristeleg Folkeparti og Venstre. 

Forslag nr. 1 lyder: 

«Stortinget ber Regjeringen vurdere fram mot Revidert nasjonalbudsjett for
                        2009 muligheten til å bruke midler av krisetiltak i forbindelse med
                        finanskrisen, for å sette i stand de gamle bygningene som våre to store
                        nasjonale scener, Nationaltheatret og Den Nationale Scene, holder til i, og
                        som har store vedlikeholdsbehov.» 

Forslag nr. 2 lyder: 

«Stortinget ber Regjeringen vurdere om Operaen i Kristiansund kan bli
                        knutepunktinstitusjon for å sikre kompetanse og kvalitet også ute i
                        distriktene.» 

Forslag nr. 3 lyder: 

«Stortinget ber Regjeringen om å innarbeide «Nasjonal plan for produksjon og
                        formidling av opera og ballett» i sin fremtidige satsing på feltet.» 

Forslag nr. 4 lyder: 

«Stortinget ber Regjeringen om å vurdere å opprette en dramabase, som gjør
                        det mulig for nye dramatikere å gjøre sine verk tilgjengelige.» 

Forslag nr. 5 lyder: 

«Stortinget ber Regjeringen fjerne kravet til å være nyskapende som
                        kriterium for de generelle tilskuddsordningene gjennom Norsk kulturråd.»
                     

Forslag nr. 6 lyder: 

«Stortinget ber Regjeringen komme tilbake til Stortinget med en
                        opptrappingsplan for investering og vedlikehold av kulturbygg i forbindelse
                        med Revidert nasjonalbudsjett for 2009.» 

Votering:

Forslaga frå Framstegspartiet, Høgre, Kristeleg Folkeparti og Venstre blei
                  med 51 mot 45 røyster ikkje vedtekne.

(Voteringsutskrift kl. 19.37.13)

Komiteen hadde tilrådd: 

St.meld. nr. 32 (2007–2008) – Bak kulissene – vedlegges protokollen. 

Votering:

Tilrådinga frå komiteen blei samrøystes vedteken. 


                    
                    

 Ingen har bedt om ordet. 

(Votering, sjå side 2202) 





                    

 Det blir votert over forslag frå stortingsrepresentant Ulf Erik Knudsen på
                     vegner av Framstegspartiet og Høgre oversendt frå Odelstingets møte 24. februar
                     2009: 

«Stortinget ber Regjeringen legge frem sak om revisjon av gjeldende lovverk
                        slik at det gjøres mulig med søndagsåpne butikker.» 

Votering:

Forslaget frå Framstegspartiet og Høgre blei med 60 mot 35 røyster ikkje
                     vedteke.

(Voteringsutskrift kl. 19.37.49)


                    
                    

 Ingen har bedt om ordet. 

(Votering, sjå side 2203) 





                    

 Det blir votert over forslag frå stortingsrepresentant Knut Arild Hareide på
                     vegner av Kristeleg Folkeparti oversendt frå Odelstingets møte 24. februar
                     2009: 

«Stortinget ber Regjeringen gjennom forskrift hindre omgåelse av
                        åpningstidsbestemmelsene i lov om helligdager og helligdagsfred.» 

Votering:

Forslaget frå Kristeleg Folkeparti blei med 86 mot 10 røyster ikkje
                     vedteke.

(Voteringsutskrift kl. 19.38.13)


                    
                    

 Ingen har bedt om ordet. 

(Votering, sjå side 2203) 





                    

 Det blir votert over forslag frå stortingsrepresentant Trine Skei Grande på
                     vegner av Venstre oversendt frå Odelstingets møte 24. februar 2009: 

«Stortinget ber Regjeringen om å foreta endringer i lov om helligdager og
                        helligdagsfred som ivaretar helligdager som fridag, men som regulerer handel
                        på helligdager på en mer hensiktsmessig måte.» 

Votering:

Forslaget frå Venstre blei med 89 mot 7 røyster ikkje vedteke.

(Voteringsutskrift kl. 19.38.36)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa innanfor den fordelte taletida. 

Vidare foreslår presidenten at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Framtiden til store industribedrifter og hundrevis av
                  arbeidsplasser i Halden er avhengig av at norske og svenske myndigheter sammen
                  finner en løsning for å utbedre skipsleden inn til Halden. Problemstillingen er
                  akutt. Skip som bygges og brukes til frakt, blir stadig større. Grensen for hvor
                  store skip som kan gå inn fjorden til Halden, er nådd, og stadig oftere må skip
                  søke om dispensasjon for å få lov til å gå inn. Omlastinger og begrensninger i
                  tilknytning til størrelsen på skip vil føre til både lengre transporttid og høyere
                  kostnader – faktorer som raskt vil kunne svekke konkurranseevnen til bedriftene,
                  med den konsekvens at framtidige kontrakter og arbeidsplasser vil kunne gå tapt. 

Fremskrittspartiet har ved representantene Sortevik, Gåsvatn, Fostervold,
                  Leirstein og Giltun fremmet forslag om at Regjeringen må foreta de nødvendige
                  konsekvensutredninger og sikre et beslutningsgrunnlag som trengs for å
                  tilfredsstille norske og svenske krav, slik at nødvendige utbedringer kan
                  gjennomføres i farleden i Ringdalsfjorden inn til Halden havn. 

Det er en enstemmig transport- og kommunikasjonskomité som i sin innstilling
                  uttrykker stor forståelse for de utfordringer terskelproblematikken i
                  Ringdals-/Iddefjorden skaper for bedrifter som er avhengig av sjøveien til
                  transport. Likeledes ser komiteen at det er nødvendig, både av sikkerhetsmessige
                  grunner og for å få muligheten til å benytte større skip til transport, å utbedre
                  skipsleden inn til Halden slik at store industribedrifter kan sikres
                  utviklingsmuligheter og konkurranseevnen. 

For øvrig tilrår komiteens flertall at forslaget vedlegges protokollen. 

Terskelproblematikken i Ringdalsfjorden er ikke ny, heller ikke her i Stortinget.
                  Blant annet har representanten Engeset fra Høyre to ganger tidligere tatt opp
                  saken. Saken har engasjert flere partier og representanter tidligere, nettopp
                  fordi en løsning på terskelproblematikken er så avgjørende for bedriftene i
                  Halden, med hjørnesteinsbedriftene Nexans AS og Norske Skog Saugbrugs i spissen.
                  Da har det vært nødvendig å ta opp saken for å etterspørre hva som gjøres fra
                  Regjeringens side. For det er utvilsomt Norge som må sitte i førersetet. Det er
                  norske industrielle interesser som står på spill, og det er norske myndigheter som
                  må ta initiativ overfor Sverige for å få forståelse for at det snarlig trengs en
                  utbedring og for å komme fram til konkrete løsninger som er akseptable for både
                  norske og svenske myndigheter. 

En utbedring av farleden til Halden vil utvilsomt være positivt for industrien og
                  arbeidsplassene. Imidlertid vil en utbedring kunne føre til negative miljømessige
                  konsekvenser. Frykten for dette er også årsaken til at svenske miljømyndigheter
                  ikke har ønsket å gjøre noen fysiske inngrep i Iddefjorden. 

Det er en selvfølge at utbedring av farleden må gjennomføres på en mest mulig
                  skånsom måte for miljøet. Ingen ønsker store og kanskje uopprettelige negative
                  konsekvenser for miljøet. Derfor har Norge, både for miljøets og for bedriftenes
                  skyld, den største interesse av å finne gode miljøvennlige løsninger. Nettopp på
                  dette feltet har mye endret seg siden konsekvensanalysen ble gjennomført i 2002.
                  En av de største miljømessige konsekvensene man fryktet, var ved fjerning av masse
                  og sprengning. Imidlertid har det siden den gang blitt utviklet ny teknologi, som
                  trolig gjør det mulig å fjerne nødvendig masse uten å bruke sprengstoff. 

Med hensyn til svenskenes frykt for spredning av forurensning langs svenskekysten
                  har Ringdalsfjorden gjennomgått store forandringer. Fra å være en biologisk død
                  fjord er fjorden igjen blitt en levende fjord takket være opprydning, rensetiltak
                  og endret industriproduksjon. 

Jeg tviler ikke på de gode intensjoner i denne saken, og snart vil vi få svaret på
                  om det kommer noe mer, i NTP. Høyre forventer at statsråden og Regjeringen har
                  kontinuerlig trykk på denne saken. Siden siste runde er det også kommet en ny
                  regjering i Sverige. Kanskje ser de annerledes på den. Uansett må den norske
                  regjering ha en aktiv holdning overfor Sverige. 

Fremskrittspartiet og Høyre og også Kristelig Folkeparti og VenstreRettet
                     til forslag fra Fremskrittspartiet og Høyre i et senere innlegg, se side
                     2176. står sammen om forslag til I, som er inntatt på side 2 i
                  innstillingen. Videre er det kommet fram at prosjektet, som tidligere har inngått
                  i nasjonalt planverk, krevde såpass store ressurser at Fiskeri- og
                  kystdepartementet stoppet arbeidet i 2003. De samme fire partiene fremmer derfor
                  også forslag om at Regjeringen sørger for 

«at tiltaket blir prioritert og at Regjeringen kommer tilbake til Stortinget på
                     egnet måte dersom det er behov for ekstrabevilgninger til å foreta de
                     nødvendige utredninger, sikre beslutningsgrunnlag og gjennomføre de nødvendige
                     utbedringene.» 

Til slutt vil jeg fremme forslaget fra Fremskrittspartiet, Høyre, Kristelig
                  Folkeparti og Venstre, som er inntatt på side 2 i innstillingen.Rettet
                     til forslag fra Fremskrittspartiet og Høyre i et senere innlegg, se side
                     2176.

 Representanten Beate Heieren Hundhammer har teke opp det forslaget ho refererte
                  til. 

 Igjen har Framstegspartiet fremma eit Dokument nr. 8-forslag i Stortinget der ein
                  kan mistenkje Framstegspartiet for å forsøkje å framstille det som om
                  Arbeidarpartiet stemmer nei i lokale saker som vi eigentleg er for. Denne gongen
                  er det terskelen i Iddefjorden og Ringdalsfjorden som er temaet. Framstegspartiet
                  hevdar i sitt forslag at Regjeringa ikkje har gjort noko i denne saka, men berre
                  vist til kommande NTP, og at fyrst etter at Framstegspartiet fremma sitt
                  representantforslag, tok Regjeringa tak i saka. Det er jo ikkje riktig. Terskelen
                  i Ringdalsfjorden har vore jobba med i fleire år. Haldens politikarar og
                  fylkespolitikarar har prøvd saka overfor skiftande regjeringar, som har drøfta
                  saka òg med svenske myndigheiter, men ikkje kome nokon veg, bl.a. med bakgrunn i
                  diskusjonen rundt miljøomsyn på både norsk og svensk side. 

Halden kommune og fylkeskommune har igjen reist saka i samband med ny
                  transportplan, som blir lagd fram i mars. Under transporkomiteens besøk i Østfold
                  og seinare i Oslo og Akershus blei saka på nytt teken opp av lokale politikarar og
                  av Nexans' representantar. På bakgrunn av dette tok stortingsrepresentant
                  Irene Johansen frå Østfold opp saka med fiskeri- og kystministeren i fjor sommar.
                  Departementet har etter dette vurdert saka, og Regjeringa var einig om å ta saka
                  opp med svenske myndigheiter på nytt. Dette blei omtalt i lokalmedia i fjor haust,
                  og er vel kjent. 

Brevet frå fiskeri- og kystministeren til den svenske miljøministeren blei sendt i
                  januar i år. Der blir det foreslått at vi frå norsk hald tek eit nytt initiativ i
                  saka, ved at Kystverket tek kontakt med Naturvårdsverket for å setje i gang ei ny
                  utgreiing av moglegheita for ei utdjuping av innseglinga til Halden. Ei slik
                  utgreiing vil sjølvsagt skje i tett samarbeid med både svenske og norske
                  miljømyndigheiter og følgje regelverket til Espoo-konvensjonen, står det i brevet
                  frå statsråden. Vi avventar no svar frå svensk side, og før det føreligg, er det
                  ikkje mogleg å seie noko om utfallet. 

Framstegspartiet fremmar altså forslag om at Regjeringa skal gå i gang og jobbe
                  med ei sak som dei held på med. Men Framstegspartiet går lenger enn det. I tillegg
                  foreslår dei konkret at den norske regjeringa skal føreta dei nødvendige
                  konsekvensutgreiingane og sikre det avgjerdsgrunnlaget som trengst. Dei vil altså
                  at vi på norsk side skal utgreie dette. 

Med erfaring frå tidlegare forsøk frå andre regjeringar i denne saka er det
                  initiativet som regjeringa Stoltenberg har teke om ei felles utgreiing av norske
                  og svenske myndigheiter, det riktige. Vi kjem ingen veg med å overkøyre våre
                  naboar, slik Framstegspartiet vil med sitt forslag, og det er vel ikkje rette
                  måten å styre landet på. 

Det kjem heilt sikkert fleire slike saker frå Framstegspartiet, der det blir
                  fremma forslag om å gjere vedtak i saker som det blir jobba med i Regjeringa, og
                  som vi ikkje kan vere med på å gjere vedtak i før dei er ferdig behandla i
                  Regjeringa. Eg vil understreke at det betyr ikkje at vi stemmer imot lokale saker
                  som vi er for; det betyr at vi stemmer mot Framstegspartiet sine forslag i saka.
                  Framstillinga Framstegspartiet gir av saka, er at korkje vi eller Regjeringa gjer
                  noko i denne saka, og det er direkte feil. Men slik blir det vel kanskje meir av
                  framover mot valet. 

 Bare til det siste: Det er jo interessant, for statsministeren har gjentatte
                  ganger sagt at vi stemmer for det vi er for, og mot det vi er imot. Derfor er det
                  litt interessant å høre på foregående talers argumentasjon. 

Så er vi veldig glad for at Venstre og Kristelig Folkeparti nå slutter seg til
                  forslaget fra Fremskrittspartiet og Høyre. Vi registrerer – med tanke på den
                  debatten som pågår for tiden om samarbeid og hvem man kan samarbeide med, og hvem
                  man ikke kan samarbeide med – at her får vi full tilslutning fra både Venstre,
                  Kristelig Folkeparti og Høyre for Dokument nr. 8-forslaget som nå ligger til
                  behandling. 

Grensen for hvor store skip som kan gå inn i fjorden til Halden, er nådd.
                  Seilingsleden har tre trange og grunne terskler, fra Hummerholmegrunn gjennom
                  Svinesund og Bjällvarpet/Seläter, som er 2,9 km lang, mens resten av seilingsleden
                  på 8,1 km er dyp og bred. Det er helt nødvendig å få utdypet disse tre tersklene i
                  Ringdalsfjorden for å sikre konkurranseevnen og utviklingsmulighetene for de store
                  industribedriftene i Halden. I de tre områdene ønsker Halden havnevesen og
                  Kystverket å øke seilingsdybden fra ni til tolv meter. Det er også viktig å ha med
                  seg at sjøveien til Halden er klassifisert som en skipsled av nasjonal betydning.
                  Utdyping er viktig av sikkerhetsmessige grunner, samtidig som det også gjør det
                  mulig å ta imot større skip, som kan utnytte lasteevnen langt bedre. 

Spesielt bekymringsfull er situasjonen for bedriften Nexans Norway AS, tidligere
                  Alcatel, som med sine nærmere 600 ansatte bl.a. produserer sjøkabler. Bedriften
                  omsetter i dag for over 2 milliarder kr. Det blir stadig vanskeligere for
                  bedriften å frakte disse kablene ut sjøveien, da spesialfartøyene som kundene
                  stiller opp med, er for store. Det kreves i dag dispensasjon nesten for hvert skip
                  som skal inn til bedriften. Også Norske Skog Saugbrugs lenger inne i Iddefjorden
                  vil nyte godt av en dypere farled, ved at fartøyenes lasteevne kan utnyttes langt
                  bedre og bedriften dermed får redusert transportkostnadene. Hvis disse to
                  hjørnesteinsbedriftene i Halden taper i konkurransen, vil det få dramatiske
                  konsekvenser både for kommunen, Østfold fylkes industrinæring og også norsk
                  eksportindustri. 

Noe av utfordringen for å få til en løsning på utdyping av seilingsleden skyldes
                  at svenske myndigheter har båndlagt betydelige land- og sjøområder, uten at verken
                  norske myndigheter eller interesser for øvrig har vært rådført eller er orientert
                  underveis, samtidig som det fra svensk hold er rettet sterk kritikk mot at norske
                  myndigheter overhodet kan finne på å ville tillate den planlagte
                  farledsutvidelsen. Vi vet at det med jevne mellomrom har vært kontakt mellom
                  norske og svenske myndigheter, men at dette har stoppet opp, og det har skjedd
                  lite i saken. Næringsliv og lokale myndigheter har etterlyst handling fra statlige
                  myndigheter og fra statsrådens side for å få på plass en løsning. Vi mener derfor
                  at det er viktig å få utarbeidet nødvendige konsekvensutredninger som sikrer det
                  beslutningsgrunnlaget som trengs for at både svenske og norske myndigheter igjen
                  intensiverer arbeidet kraftig, slik at de nødvendige utbedringene av farleden i
                  Ringdalsfjorden og inn til Halden havn kan gjennomføres så raskt som mulig. 

Jeg har til slutt også lyst til å si at da komiteen var på befaring både i Østfold
                  og Akershus, fikk vi klare tilbakemeldinger om at dette var en viktig sak, både
                  for næringslivet og det offentlige i fylkene. De bad innstendig komiteen om å ta
                  tak i denne saken og gjøre det vi kan for å få løst de utfordringene som har med
                  utbedringen av Iddefjorden å gjøre. 

Vi har tatt opp saken flere ganger, men vi har dessverre opplevd at det har skjedd
                  svært lite fra statlig side, og derfor har vi fremmet dette representantforslaget.
                  Vi hadde håpet at vi skulle få full tilslutning fra Stortinget, for dette er
                  viktig for næringslivet i både Østfold og Akershus. Dessverre velger
                  flertallspartiene bare å vedlegge saken protokollen, uten faktisk å ta stilling
                  til en viktig sak for næringslivet i Østfold og Akershus. 

 Før representanten Holten Hjemdal får ordet, har saksordføraren bedt om å få
                  føreta ei presisering av mindretallsforslaget. 

 Når man er i mindretall, blir man så lykkelig når mindretallet er så stort som
                  mulig. Derfor kom jeg i skade for å si at det var fire partier som fremmet forslag
                  til I og II. Men det er altså bare Fremskrittspartiet og Høyre som fremmer
                  forslaget. Jeg ble i forkant orientert om at Kristelig Folkeparti og Venstre
                  slutter seg til, og så kan de begrunne det nærmere selv. 

 Presidenten vil sørgje for at det vil bli retta opp. 

 For meg som Østfold-representant er dette en viktig sak å komme videre med. 

Terskelen i Ringdalsfjorden/Iddefjorden berører et særdeles viktig område for
                  næringslivet i Halden-regionen, men også for hele Østfold-samfunnet. Vi blir
                  gjentatte ganger minnet om at dagens farled er mangelfull i forhold til de behov
                  det er for å kunne betjene større fartøyer i dette området. I Halden-regionen har
                  vi verdensledende bedrifter med hensyn til den klimadugnaden som trengs, når det
                  gjelder teknologi og det utstyr som leveres. De trenger bedre dybdeforhold enn
                  dagens, slik at de virkelig kan være med på den dugnaden vi ber om. 

Komiteen sier i sin innstilling at de har stor forståelse for den problematikken
                  som denne saken reiser. Det er det beste utgangspunktet vi kan ha. Da må dette
                  vise seg gjennom en omforent løsning med svenske myndigheter. For det er jo i
                  forholdet mellom Norge og Sverige vi må finne en enighet. Det er bra at statsråden
                  har skrevet brev til sin svenske kollega, og det er bra at utenriksminister Gahr
                  Støre på bedriftsbesøket på Nexans sa at han ville ta opp problematikken med sin
                  svenske kollega. Men spørsmålet som stilles i Halden-samfunnet, og som stilles fra
                  denne talerstol i dag, er jo svaret på disse henvendelsene. Det er svaret som er
                  avgjørende for å komme videre. Det er en lang og til dels omfattende forhistorie
                  her, og nå er det svaret vi må ha for å komme videre i handling. Det er også
                  viktig i forhold til at saken må være med i den kommende Nasjonal transportplan
                  2010–2019. 

I en tid med økonomisk stagnasjon er det også meget viktig at rammevilkårene for
                  næringslivet, herunder framkommelighet, tilrettelegges slik at det ikke er det som
                  stagger bedrifter i å videreutvikle seg og være med på klimadugnaden. Det er det
                  bedrifter som ønsker å være med på, og bedrifter som er med på allerede i dag i
                  denne regionen. 

Kristelig Folkeparti har lenge hatt et engasjement i denne saken, og derfor har vi
                  etter nærmere vurderinger sammen med Venstre bestemt oss for å stemme for
                  forslaget som Høyre og Fremskrittspartiet har fremmet. 

 Ringdalsfjorden i Halden, som skil Noreg og Sverige, er verken djup eller brei
                  nok. Sundet kan bli utvida med sprenging og mudring, men det føreset eit godt
                  samarbeid mellom myndigheitene på norsk og svensk side. 

Stridens kjerne er tre forhøgningar på havbotnen som ligg yttarst i
                  Ringdalsfjorden på riksgrensa og gjer innfarten til Halden for grunn.
                  Saksordføraren hadde eit fyldig innlegg om problema som er knytte til desse
                  tersklane, og det er ingen grunn til å gjenta alt det for meg. 

Det er ingen tvil om at dette er ei svært viktig sak for næringslivet i Halden,
                  m.a. er både kabelfabrikken Nexans og Norske Skog Saugbrugs avhengige av at
                  fjorden blir djupare. Det kan vere krevjande å få til eit samarbeid over
                  landegrensene på ein del område, men i denne saka både håpar og trur eg at norske
                  og svenske myndigheiter kan bli einige om ei løysing som tener utviklinga i
                  distriktet. For ikkje lenge sidan var utanriksministeren på besøk i Halden, og
                  både han og fiskeri- og kystministeren har klart uttrykt at dei vil jobbe for at
                  denne saka kan bli løyst. 

Elles viser eg til Torstein Rudihagen si stemmeforklaring for kvifor òg vi i
                  Senterpartiet stemmer slik vi gjer. 

 Jeg har stor forståelse for ønsket om å få en avklaring av hvorvidt arbeidet med
                  utbedringer i farleden i Ringdalsfjorden inn til Halden kan gjennomføres. Det er
                  også på denne bakgrunn at jeg har tatt kontakt med den svenske miljøministeren,
                  Anders Carlgren. 

I brevet som jeg har sendt til den svenske statsråden, har jeg vist til at det i
                  Halden er to store industribedrifter som er avhengige av sjøverts transport for
                  sine produkter. Den første bedriften er Norske Skog Saugbrugs, som har terminal
                  for utskiping av papir. Den andre bedriften er Nexans Norway AS, som benytter skip
                  med stort dypgående for å transportere ut kabler som bedriften produserer. 

Norske myndigheter har også tidligere tatt kontakt med svenske myndigheter. Det
                  svenske Naturvårdsverket har tidligere bedt om at saken utredes etter så vel
                  Espoo-konvensjonen som norsk og svensk plan- og bygningslovgivning. På denne
                  bakgrunn ble det i desember 1998 utarbeidet en melding om konsekvensutredning,
                  hvor det gikk klart fram at tiltaket vil innebære direkte inngrep på svensk
                  område, noe som vil kreve særskilte tillatelser etter svensk lov. Meldingen ble i
                  1999 sendt på høring i Sverige av Naturvårdsverket og i Norge av Kystverket. På
                  bakgrunn av høringsuttalelsene til meldingen ble spørsmålet om utdyping av
                  Ringdalsfjorden den gangen stilt i bero. 

De to berørte bedriftene har gitt uttrykk for et ønske om at innseilingen til
                  Halden utbedres, og dette er hovedgrunnen til at spørsmålet om utdyping av
                  innseilingen til Halden i Ringdalsfjorden er tatt opp ved flere anledninger. På
                  norsk side er vi klar over at drøyt halvparten av de påtenkte inngrepene ville
                  måtte gjennomføres på svensk grunn, ettersom riksgrensen mellom Sverige og Norge
                  går midt i sundet. 

Nå avventer jeg svaret fra den svenske miljøvernministeren. Jeg er enig med en
                  enstemmig komité i at det må tas særlige hensyn til miljømessige vurderinger av
                  dette prosjektet. Dette vil være ett av flere forhold som vil måtte inngå i en
                  dialog med svenske myndigheter. Vi kan først si noe om den videre framdrift av en
                  mulig utdyping av Ringdalsfjorden når svaret fra de svenske myndighetene
                  foreligger. 

 Det blir replikkordskifte. 

 At statsråden har sendt brev, er vi vel kjent med. Men hva vil statsråden gjøre
                  videre for faktisk å løse opp i denne viktige saken for både Nexans og Norske Skog
                  Saugbrugs i Halden? Mener statsråden at det bare å vedlegge forslaget protokollen
                  er en god løsning for de bedriftene som er i denne håpløse situasjonen, og som
                  føler at norske myndigheter ikke har nok trøkk på saken? Når forventer statsråden
                  at denne saken vil komme? Man velger jo til og med å si nei til å påpeke i
                  merknads form at man er opptatt av at den kommer inn i Nasjonal transportplan?
               

 Nå har jeg sendt brev om denne saken til den svenske miljøvernministeren.
                  Utenriksministeren har også tatt opp denne saken med sin svenske kollega og fått
                  til svar at man skal se på saken i Sverige. Vi vil selvfølgelig fortsette å ta opp
                  denne saken med svenske myndigheter i håp om at vi skal få et positivt svar.
                  Hvorvidt man i Stortinget legger denne saken ved protokollen eller ikke, tror jeg
                  ikke akkurat er avgjørende for hvordan svenske myndigheter responderer på denne
                  saken. Vi er faktisk nødt til å få et positivt svar fra den svenske
                  miljøministeren og den svenske regjeringen før vi kan gå i gang med nye
                  utredninger og eventuelt prioritere prosjektet. 

 Det er ikke nødvendig å gjenta og understreke hvor viktig denne saken er for
                  utviklingen av de to store industribedriftene i Halden. 

Men jeg er litt opptatt av at vi nå i det videre arbeidet med saken ikke kjører
                  oss fast på samme måte som man har gjort tidligere. Derfor er jeg opptatt av at
                  alle, både på regjeringshold og politisk hold for øvrig som har kontakt med
                  svenske myndigheter og riksdagsrepresentanter, kjenner saken og forhistorien godt
                  nok til å kunne fortelle svenske myndigheter og politikere at den
                  miljøbetenkeligheten og miljøredselen man har hatt tidligere, er det i dag ikke
                  lenger grunnlag for. Her er det mulig å gjennomføre prosjektet på en meget skånsom
                  måte, ved undersjøisk wiresaging som knapt blir synlig fra overflaten. Den
                  mudderproblematikken man stod overfor tidligere, med frykt for å forurense
                  svenskekysten nedover, er borte. Laksen går nå helt opp til Saugbrugs, så dette er
                  en ren fjord. 

Jeg håper at også statsråden kan bidra til å bringe dette frem for svenske
                  myndigheter. 

 Jeg er kjent med at det foreligger ny teknologi som kan benyttes, og det er
                  selvfølgelig opplysninger som vi bringer videre til svenske myndigheter, i håp om
                  å påvirke dem. 

Jeg er kjent med at representanten Martin Engeset også i forrige periode hadde et
                  engasjement for denne saken. Dessverre ble ikke det engasjementet delt av
                  partifellene hans og Kristelig Folkeparti og Venstre, som da satt i regjering og
                  kunne tatt kontakt med den svenske regjeringen. Det ble dessverre ikke gjort, men
                  vår regjering skal følge opp. 

 Jeg kan gi en kommentar til det siste statsråden sa: Det var kontakt mellom den
                  forrige regjering og den svenske regjering også på denne problematikken, men vi
                  lyktes heller ikke da i å komme til en forståelse. 

Men statsråden sier at hun har stor forståelse for ønsket om å få til en
                  avklaring, men at hun avventer svar fra den svenske miljøministeren. Nå er det to
                  og en halv uke til NTP blir lagt fram. Hvis vi ser framover, for det er framtiden
                  vi kan styre, er det der vi kan klare å få løst denne saken, som jeg tror vi har
                  et felles engasjement i. Er det slik at statsråden forventer at det svaret da vil
                  foreligge, slik at vi kan sluttbehandle denne saken i løpet av vårsesjonen? 

 Jeg kan ikke gi noen dato for når vi får svar fra den svenske miljøministeren –
                  det er han den rette til å svare på. Men jeg kan forsikre om at vi kommer til å
                  fortsette dialogen med svenske myndigheter til vi har fått et svar. 

Så vil jeg gjerne bidra litt til historieskrivningen. Jeg registrerte ikke noe
                  stort engasjement for denne saken fra den forrige regjeringen. Representanten
                  Engeset skrev et brev i 2003 til den daværende fiskeriministeren fra Høyre, som
                  svarte med å takke for innspillet i denne saken, men opplyste at
                  Fiskeridepartementet hadde sluttet seg til Kystverkets anbefaling om at
                  planarbeidet skulle stoppes. Det var Regjeringens offisielle holdning i forrige
                  periode. Den forrige regjeringen, Bondevik II-regjeringen, fant heller ikke rom
                  for å prioritere dette prosjektet i den nasjonale transportplanen som den la fram. 

Vi skal legge fram en veldig offensiv nasjonal transportplan i neste måned. Hvilke
                  prosjekter som er prioritert i den planen, skal vi komme tilbake til da. 

Vidar Bjørnstad hadde her overtatt presidentplassen.
               

 Det kommer noen beskyldninger fra representanten Rudihagen overfor
                  Fremskrittspartiet, og derfor kunne jeg tenke meg å få statsrådens hjelp til å
                  oppklare noen faktiske forhold. Dette er en sak vi alle brenner for. 

I mai i fjor rettet representanten Sortevik et spørsmål til statsråden, og da sa
                  statsråden at hun skulle komme tilbake og vurdere denne saken i forbindelse med
                  Nasjonal transportplan. Og så får vi høre at Arbeiderpartiet jobber videre med
                  saken. Men det Stortinget har å forholde seg til, er jo hva statsråden sier, og
                  hva som kommer offentlig ut. Hva har skjedd offentlig fra mai i fjor og fram til
                  Fremskrittspartiet den 12. desember fremmet dette representantforslaget? Hvilke
                  offentlige signaler er det Stortinget har fått fra denne regjeringen om det videre
                  arbeid med terskelproblematikken? 

 Jeg har gjort rede for det Regjeringen har gjort i denne saken. Saken er tatt opp
                  med svenske myndigheter gjennom mitt brev til den svenske miljøministeren og
                  gjennom utenriksministerens kontakt med sin svenske kollega. Det er en dialog vi
                  kommer til å følge opp overfor svenske myndigheter i håp om å få et positivt svar.
               

 Jeg registrerer at statsråden sier at det er uvesentlig hvorvidt en fatter vedtak
                  i det norske parlamentet, eller om en vedlegger protokollen. Det spiller ingen
                  rolle. Det synes jeg er en meget defensiv holdning fra en statsråd. 

Det er en selvfølgelighet, hvis Stortinget fatter vedtak om noe som jeg forstår at
                  alle partiene er enige om, men som noen partier likevel stemmer imot, at det må
                  være bedre for statsråden i dialogen med svenske myndigheter å ha et vedtak fra
                  det norske parlamentet å bruke. Ett av disse forslagene går på bevilgning, der
                  statsråden og Regjeringen nærmest får carte blanche når det gjelder det som er
                  nødvendig av ressurser og bevilgninger. Et slikt signal må da være vesentlig for
                  statsråden å ta med seg til svenske myndigheter, at det norske parlamentet
                  tverrpolitisk har sagt at her ligger alt til rette for både bevilgninger og det
                  som er nødvendig for å framskynde dette prosjektet. 

Holder statsråden fortsatt fast på at det er uvesentlig å fatte vedtak i Det
                  norske storting? 

 Nå tror jeg representanten Sandberg trekker det veldig langt i en retning som jeg
                  overhodet ikke har gitt uttrykk for. Selvfølgelig er det vesentlig hvilke vedtak
                  som fattes i Det norske storting. Men når det gjelder å overbevise den svenske
                  miljøministeren og hans kolleger om at vi bør gå videre med Ringdalsfjorden, tror
                  jeg at jeg har med meg sterke nok signaler som det er. Jeg tror ikke noen er i
                  tvil om hva holdningen er på norsk side. 

Når det gjelder bevilgningene til dette prosjektet, eller de andre prosjektene som
                  skal komme, eller eventuelt ikke komme, i NTP, er jo det en prioritering vi gjør
                  når NTP legges fram, og når den skal behandles i Stortinget, ikke gjennom mange
                  forskjellige enkeltsaker. 

 Replikkordskiftet er avsluttet. 

De representanter som heretter får ordet, har en taletid på inntil 3 minutter.
               

 Jeg synes det er litt trist at vi står her og driver nærmest et pingpongspill om
                  en sak som man i utgangspunktet burde være veldig enige om. 

Det er veldig viktig for næringslivet i Halden å få utbedret innseilingen til
                  Halden havn, og det er en sak som har versert lenge på norsk side. Også
                  Kystverkets rapport i sin tid viste at dette var samfunnsøkonomisk fornuftig. Men
                  den gangen stoppet det hele fordi det krevde ekstra ressurser å jobbe opp mot
                  svenske myndigheter og tilfredsstille de kravene som svenske myndigheter måtte ha
                  til utredning. Vi vet også at svenske myndigheter har et helt annet
                  beslutningsgrunnlag for slike saker. 

Det er et enstemmig Østfold fylkesting som har jobbet for å få satt denne saken på
                  kartet. Vi har vært enstemmige og samstemte på østfoldbenken her på Stortinget om
                  at dette er riktig. Og så opplever vi nå en slags pingpong – hvem gjorde hva,
                  først og sist? 

Stortinget har å forholde seg til statsråden, som i mai i fjor sa at man ville
                  vurdere å ta dette inn i Nasjonal transportplan. Så har det ikke skjedd noe – i
                  hvert fall ikke ifølge sakens dokumenter – med unntak av to interne
                  regjeringsnotater. Så skjer det ikke noe før Fremskrittspartiet fremmer sitt
                  representantforslag den 12. desember i fjor, og så kommer brevet til svenske
                  myndigheter den 20. januar. Alt vel med det, hvis man kunne legge de gode
                  intensjonene bak det. Stortinget var selvfølgelig ikke klar over hva Regjeringen
                  eventuelt diskuterte på bakrommet, men her er det viktig at vi forener kreftene
                  for å få dette på plass. 

Det er dialog med svenske myndigheter på en rekke andre områder i forbindelse med
                  det samme geografiske området. Vi snakker om Skanled, med eventuelt en rørledning
                  som skal gå til Østfold. Vi snakker om en nasjonalpark som også berører de
                  korallrevene som svenske myndigheter tidligere har vist til. Så her er det
                  muligheter for å tenke flere gode tanker samtidig. 

Derfor hadde vi håpet at det ville være en styrke for Regjeringen å få med seg et
                  vedtak fra Stortinget, hvor vi sammen kunne gå inn og si at det var viktig å få
                  utbedret disse tre punktene i innseilingen til Halden, og at vi også samtidig
                  kunne gi klare signaler om at hvis det er behov for ekstra ressurser i forbindelse
                  med utredninger som svenske myndigheter måtte kreve, er vi beredt til å behandle
                  det når den henvendelsen kommer fra Regjeringen. 

Jeg synes det blir litt trist når Rudihagen fra denne talerstolen sier at
                  Fremskrittspartiet nærmest fisker i en sak som Arbeiderpartiet allerede jobber
                  med. Men som sagt, det er fordi det ikke kommer noen andre signaler fra
                  Regjeringen enn det som har kommet. Det er heller ikke snakk om å overkjøre våre
                  svenske naboer. Hvis man leser forslaget, ser man nettopp at det er om å gjøre å
                  tilfredsstille de krav som svenske myndigheter setter. Det er jo det som er
                  kjernen i det hele. Det har vært samstemt fra Norges side at man har behov for
                  denne utbedringen, og da er det viktig hvordan vi jobber opp mot svenske
                  myndigheter. 

Nå frykter jeg at dette havner inn i Nasjonal transportplan i beste fall, og at
                  det ikke skjer noe i det hele tatt i den kommende perioden. 

 (komiteens leder): I et replikkordskifte blir det veldig lite dypdykk. Jeg må si
                  at jeg var ikke noe særlig fornøyd med svaret fra statsråden. I innlegget til
                  statsråden ble det sagt at å vedlegge protokollen eller å gjøre vedtak i
                  Stortinget ikke vil være avgjørende for saken, og i hvert fall ikke i forhold til
                  forhandlingene med svenske myndigheter. Jeg holder fast på at det er veldig
                  defensivt, og jeg synes også at statsråden forsterket dette i sitt svar til
                  undertegnede i replikkordskiftet. 

Statsråden går også i en annen felle, for hun viser til at når det gjelder
                  bevilgningsspørsmålet, kommer det i Nasjonal transportplan. I Nasjonal
                  transportplan ligger det ikke én krone. Nasjonal transportplan er ikke en
                  bevilgningssak, det er en plansak. Hvis man skal bevilge penger til det som kommer
                  i Nasjonal transportplan, må man starte med det i statsbudsjettet for 2010. Derfor
                  er det så veldig avgjørende når det gjelder dette prosjektet, selv om det kommer i
                  Nasjonal transportplan som en plan, at vi her nå hadde fattet et vedtak – et
                  tverrpolitisk vedtak, alle er jo enige – om at vi gir carte blanche til
                  Regjeringen til å bruke de pengene som er nødvendig for å få dette prosjektet
                  fram. Men når Stortinget ikke gjør det, ja da blir det fortsatt sådd tvil om
                  hvorvidt det kommer penger i 2010, 2011 eller i 2019, for den del, for Nasjonal
                  transportplan går altså over ti år. 

Det er dette tvilsspørsmålet vi kunne rensket av veien nå, for videre dialog med
                  miljøministeren i Sverige eller justisministeren i Sverige eller
                  utenriksministeren i Sverige, med alle disse brevene og alle disse dialogene. Det
                  er jo det som hadde vært så betydningsfullt for denne statsråden, at en neste gang
                  man skal sende et brev til en statsråd i Sverige, kunne statsråden sagt i sitt
                  brev at nå har jeg fått med meg hele Det norske storting, tverrpolitisk, jeg har
                  alle de nødvendige verktøyene jeg kan bruke, og jeg har carte blanche i forhold
                  til å bruke de pengene som er nødvendig for å få dette på plass. Da er jeg helt
                  sikker på at svenskene, som ikke har det særlig godt økonomisk for tiden, ville ha
                  sagt at det gjør jo saken mye enklere. Da hadde de kanskje sagt at da overlater vi
                  til norske myndigheter, til den norske statsråden, å iverksette dette umiddelbart.
                  Men nå blir det venting og venting. 

En annen ting også, som representanten Gåsvatn pekte på, gjelder uttalelser som
                  kom i mai i fjor og fram til 20. januar i år. Hva har da Regjeringen gjort? Har de
                  gjort noe overhodet? For i det brevet som er kommet fra statsråden, vises det til
                  at det er i den siste tiden Regjeringen har gjort grep i forhold til denne saken.
                  Det vil jeg også gjerne ha en avklaring på. 

 Jeg vil jo oppfordre statsråden til å se på dette i tilknytning til tiltakspakken.
                  Dette er faktisk snakk om tiltak for å gi to viktige, store bedrifter i denne
                  regionen konkurransekraft. Da er det ikke slik at det er lurt å holde disse
                  tingene adskilt fra hverandre. Dette er viktig for å styrke konkurransekraften, og
                  da må det mer til enn brev til den svenske miljøministeren hvor man foreslår
                  kontakt på etatsnivå. Dette må løftes opp på politisk nivå og regjeringsnivå for
                  at det skal få mer kraft. 

Så ble det fra representanten Gåsvatn etterlyst hva som har skjedd fra det
                  tidspunkt Stortinget sist tok dette opp. Og jeg mener at det var gjennom nettopp
                  mitt skriftlige spørsmål fra mai i fjor, mai 2008. Det begynner å bli et stykke
                  tid siden. Det er ingenting i brevet fra statsråden, som har dato 20. januar i år,
                  som kommenterer dette forslaget, og som forteller at det har vært en stor
                  aktivitet fra departementet. Derimot blir det slått fast at denne saken har en
                  lang historie. Det vet vi alle. Det er også slik at denne regjeringen snart har
                  sittet i fire år og har hatt anledning til å ta tak i saker som de eventuelt har
                  ment har ligget i dødvanne og ligget for lenge, for å få fart på dem og for å få
                  løsninger. Det er ingenting i dette svarbrevet fra 20. januar som tyder på at
                  denne saken har hatt noe særlig tungt og tydelig fokus fra statsråden før det ble
                  ny etterlysning. Nå håper vi at det kan gå fortere enn det Regjeringen har klart å
                  vise frem til nå. 

 Vår regjering, Stoltenberg II-regjeringen, er faktisk den første regjeringen som
                  setter denne problematikken på dagsordenen i løpet av de ti siste årene. Dette er
                  ikke noe vi kan betale oss ut av eller vedta oss ut av overfor svenske
                  myndigheter. Vi må rett og slett overbevise dem om at dette er et godt prosjekt,
                  som ikke går ut over miljøet i en fjord som de er veldig opptatt av. 

Så har jo representanten Sandberg helt rett i at pengene bevilger vi i
                  statsbudsjettet. Men prioriteringene gjør vi i Nasjonal transportplan. Da er det
                  selvfølgelig fristende å ta fram enkeltprosjekter som man brenner for, fra sak til
                  sak og fra uke til uke, men vi må altså ha en samlet prioritering av alle gode
                  prosjekter, enten det er Gryllefjord havn, Stamsund havn, Ringdalsfjorden eller
                  andre fjorder, i Nasjonal transportplan, som vår regjering er den første
                  regjeringen til både å oppfylle og å overoppfylle. 

 Det hadde vært veldig greit hvis denne saken kunne blitt avgjort med endelig
                  virkning her i salen og norske myndigheter hadde full handlefrihet i forhold til
                  hva som skulle skje. Slik er det dessverre ikke, fordi vi har våre svenske naboer,
                  som det er veldig viktig å få med på lag. Da tror jeg det er litt viktig for det
                  arbeidet som skal gjøres, at man forsøker å sette seg inn i hvorfor svenskene har
                  vært så engstelige i forhold til dette. Noe av forklaringen på det, jeg tror
                  kanskje en av de viktigste forklaringene på det – og denne historien har en lang
                  forhistorie – er følgende: På midten av 1980-tallet inviterte daværende
                  opposisjonsleder Gro Harlem Brundtland Olof Palme, den svenske statsministeren på
                  det tidspunktet, til Halden for å starte Arbeiderpartiets valgkamp foran
                  stortingsvalget i 1985. Man seilte inn under Svinesundsbroen, inn Ringdalsfjorden,
                  og fikk vist den svenske statsministeren på det tidspunktet og hele hans følge
                  hvor ille det faktisk stod til i Iddefjorden og Ringdalsfjorden. For da var det
                  aldeles grusomt. Da var faktisk Ringdalsfjorden død etter mange tiår med helt
                  uforsvarlig forurensning, både fra kommunale kloakkutslipp og ikke minst fra stor
                  og forurensende industrivirksomhet. 

Men så har det skjedd mye siden den gangen. Man har investert hundrevis av
                  millioner kroner i rensetiltak, som har gjort at tilførselen av ny forurensning
                  praktisk talt har stoppet opp. Det som da har skjedd – og som jo er fantastisk –
                  er at naturen og undervannsmiljøet i Ringdalsfjorden og Iddefjorden har tatt seg
                  tilbake til slik som det skal være. Det er jo det som er fantastisk med naturens
                  evne til å reparere tidligere skader når man slutter med tilførsel av
                  forurensning. 

I dag er Ringdalsfjorden frisk. Derfor er det ikke nå noen grunn for svenskene til
                  å ha den redselen og frykten for at det, hvis man kutter disse undersjøiske
                  tersklene fra 9 til 12 meter, altså med 3 meter, vil rase massevis av mudderslam
                  ut og forurense nedover svenskekysten – for det er altså borte. Jeg har selv
                  dykket der. Jeg vet hvordan det ser ut nå, og hvordan det så ut den gangen. Så
                  dette perspektivet er det veldig viktig å ta med seg, for veldig mye av motstanden
                  bygger på misforståelser – noe som var riktig en gang, ja, men som i dag ikke
                  lenger er riktig. 

 Jeg synes det er ganske spesielt at statsråden kommer opp på talerstolen og sier
                  at dette er den første regjeringen på ti år som tar ordentlig tak i denne saken,
                  og forsøker å late som at det er denne regjeringen som har tatt tak i saken. Det
                  er jo først etter at vi har fremmet dette representantforslaget, at saken kommer
                  til Stortinget og det virkelig blir en debatt om saken. Det er ikke slik at
                  Regjeringen har gjort veldig mye. Så vidt jeg har registrert, er de brevene som er
                  sendt til de svenske myndighetene, sendt etter at det ble stilt spørsmål til
                  statsråden fra flere representanter, og etter at dette representantforslaget var
                  lagt fram. 

Så jeg synes faktisk at statsråden bør svare på om det er slik at korrespondansen
                  med de svenske myndighetene skjedde etter at dette representantforslaget ble lagt
                  fram i Stortinget, eller om det ble gjort før dette representantforslaget ble lagt
                  fram i Stortinget og representanter fra opposisjonspartiene stilte spørsmål til
                  statsråden tidligere i denne perioden. 

 Flere har ikke bedt om ordet til sak nr. 9. 

(Votering, se side 2203) 





                    

 Under debatten har Beate Heieren Hundhammer sett fram eit forslag på vegner av
                  Framstegspartiet og Høgre. Forslaget lyder: 

«I 

Stortinget ber Regjeringen foreta de nødvendige konsekvensutredninger og sikre et
                  beslutningsgrunnlag som trengs for å tilfredsstille norske og svenske krav, slik
                  at nødvendige utbedringer kan gjennomføres i farleden i Ringdalsfjorden inn til
                  Halden havn. 

II 

Stortinget ber Regjeringen sørge for at tiltaket blir prioritert og at
                     Regjeringen kommer tilbake til Stortinget på egnet måte dersom det er behov for
                     ekstra bevilgninger til å foreta de nødvendige utredninger, sikre
                     beslutningsgrunnlag og gjennomføre de nødvendige utbedringene.» 

 Det blir votert alternativt mellom dette forslaget og tilrådinga frå komiteen. 

Kristeleg Folkeparti og Venstre stør forslaget. 

Komiteen hadde tilrådd: 

Dokument nr. 8:23 (2008–2009) – representantforslag fra stortingsrepresentantene
                  Jon Jæger Gåsvatn, Ulf Leirstein, Vigdis Giltun, Kåre Fostervold og Arne Sortevik
                  om å få utbedret terskelproblematikken i Ringdals-/Iddefjorden – vedlegges
                  protokollen. 

Votering:

Ved alternativ votering mellom tilrådinga frå komiteen og forslaget frå
                     Framstegspartiet og Høgre blei tilrådinga vedteken med 51 mot 45
                     røyster.

(Voteringsutskrift kl. 19.39.41)


                    
                    

 Ingen har bedt om ordet. 

(Votering, se side 2203) 





                    

 Det blir votert over forslag frå stortingsrepresentant Arne Sortevik på vegner
                     av Framstegspartiet, Høgre, Kristeleg Folkeparti og Venstre oversendt frå
                     Odelstingets møte 3. februar 2009: 

«Stortinget ber Regjeringen legge frem en samlet oversikt over avgifter og
                        gebyrer innenfor transportsektoren med forslag til fremtidig strategi for
                        bruk av avgifter og gebyrer i arbeidet for å nå nasjonale transportpolitiske
                        mål.» 

Votering:

Forslaget frå Framstegspartiet, Høgre, Kristeleg Folkeparti og Venstre
                     blei med 54 mot 42 røyster ikkje vedteke.

(Voteringsutskrift kl. 19.40.08)


                    
                    

 Ingen har bedt om ordet. 

(Votering, se side 2203) 





                    

 Det blir votert over forslag frå stortingsrepresentant Arne Sortevik på vegner
                     av Framstegspartiet oversendt frå Odelstingets møte 3. februar 2009: 

«Stortinget ber Regjeringen sørge for etablering av et råd for kystsikkerhet
                        og beredskap. Rådet skal være et samarbeids- og kontaktorgan for de
                        instanser innenfor statsforvaltningen som er ansvarlig for de
                        forvaltningsmessige oppgaver knyttet til sikkerhet og beredskap langs
                        kysten.» 

Votering:

Forslaget frå Framstegspartiet blei med 76 mot 20 røyster ikkje
                     vedteke.

(Voteringsutskrift kl. 19.40.33)


                    
                    

 Ingen har bedt om ordet. 

(Votering, se side 2204) 





                    

 Det blir votert over forslag frå stortingsrepresentant Arne Sortevik på vegner
                     av Framstegspartiet oversendt frå Odelstingets møte 3. februar 2009: 

«Stortinget ber Regjeringen legge frem forslag om overflytting av Kystverket
                        fra Fiskeri- og kystdepartementet til Samferdselsdepartementet for å sikre
                        bedre samordning av samferdselspolitikken.» 

Votering:

Forslaget frå Framstegspartiet blei med 74 mot 22 røyster ikkje
                     vedteke.

(Voteringsutskrift kl. 19.40.57)


                    
                    

 Ingen har bedt om ordet. 

(Votering, se side 2204) 





                    

 Det blir votert over forslag frå stortingsrepresentant Arne Sortevik på vegner
                     av Framstegspartiet oversendt frå Odelstingets møte 3. februar 2009: 

«Stortinget ber Regjeringen legge frem egen sak om status vedrørende
                        sikkerhet og terrorberedskap innenfor transportsektoren og kostnader
                        forbundet med dette.» 

Votering:

Forslaget frå Framstegspartiet blei med 76 mot 20 røyster ikkje
                     vedteke.

(Voteringsutskrift kl. 19.41.26)


                    
                    

 Etter ønske fra transport- og kommunikasjonskomiteen vil presidenten foreslå at
                  taletiden blir begrenset til 5 minutter til hver gruppe og 5 minutter til
                  statsråden. 

Videre vil presidenten foreslå at det blir gitt anledning til fem replikker med
                  svar etter innlegg fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                  fordelte taletid, får en taletid på inntil 3 minutter. 

– Det anses vedtatt. 

 (ordfører for saken): Utbyggingen som er omtalt i denne proposisjonen – de to
                  parsellene på E6, Værnes–Kvithammar i Stjørdal kommune og Nidelv bru–Grillstad i
                  Trondheim – er nødvendig for å gi mer effektiv, sikker og miljøvennlig
                  transportavvikling på E6 i dette området. 

Fremskrittspartiet støtter prosjektene: Vi er 

for


                  utbygging. Jeg sier det høyt og jeg sier det tydelig, fordi partiene som omfavner
                  bruk av bompenger, ofte pleier å hevde at Fremskrittspartiet er 

imot

 prosjektene når vi i Fremskrittspartiet ikke vil bruke
                  bompengefinansiering. 

Fremskrittspartiet er for utbygging basert på full statlig finansiering. De øvrige
                  partiene støtter bruk av bompenger for å finansiere prosjektet, og vil vel selv
                  begrunne dette. Jeg viser til Fremskrittspartiets merknader i saken, og tar opp
                  Fremskrittspartiets forslag, som er et alternativ til innstillingen. 

I saken omtales forslag til finansieringsplan. Av en samlet investeringssum på 3,5
                  milliarder kr – 3500 millioner – skal 2770 millioner betales med bompenger. Det er
                  79 pst., altså nesten fire femtedeler av prosjektet, som skal betales av
                  bilistene. Men regningen er større – langt større. Den regningen bilistene får
                  også i dette prosjektet, er langt, langt større enn det som fremstilles i saken.
                  Innkrevingskostnader er på 220 mill. kr. 

Jeg viser til Fremskrittspartiets spørsmål som er stilt gjennom komiteen: Hva er
                  samlet finansieringskostnad for prosjektet, og hvor mye av dette skal betales
                  gjennom innkreving av bompenger? Og: Kommer slike kostnader i tillegg til oppgitt
                  investeringskostnad? Det var spørsmålet. Så refererer jeg svaret, og det lyder: 

«Med de forutsetninger som er lagt til grunn i bompengeberegningen, vil det
                     maksimale låneopptaket for begge delparsellene kunne bli i overkant av 2 mrd.
                     kr. 

De samlede finansieringskostnadene er beregnet til i overkant av 800 mill. kr
                     som skal finansieres gjennom innkrevde bompenger. Finansieringskostnadene
                     kommer i tillegg til oppgitte investeringskostnader.» 

Det kunne være fristende å gjenta det: «Finansieringskostnadene kommer i tillegg
                  til oppgitte investeringskostnader.» 

Bilistene skal altså samlet betale 2 770 mill. kr + 220 mill. kr + 800 mill. kr,
                  dvs. totalt 3,79 milliarder kr, som utgjør 290 mill. kr mer enn oppgitt
                  kostnadsramme for hele prosjektet på 3,5 milliarder kr – ikke 3 700 mill. kr, som
                  vi ved en feil har skrevet inn i innstillingen, men altså 3 500 mill. kr. Det
                  betyr at bilistene skal betale 108 pst. av det prosjektet koster! 

Jeg har lett lenge etter et passende parlamentarisk uttrykk som kan beskrive denne
                  regjeringen og dette fenomenet i norsk samferdselspolitikk. Det er vanskelig å
                  finne en parlamentarisk beskrivelse av politisk røveri. Jeg skal nøye meg med å
                  minne om at under denne regjeringen løper bruken av bompenger løpsk. Med de
                  tallene Fremskrittspartiet på ulike måter har fått frem fra både
                  samferdselsdepartement og finansdepartement, kan vi slå fast at bruken av
                  bompenger øker med over 30 pst. under samferdselsminister Liv Signe Navarsete.
                  Politisk utpressing for bruk av bompenger brukes systematisk – ingen bom gir ingen
                  vei. Fremskrittspartiet tviler sterkt på om lokalpolitikere og fylkespolitikere
                  virkelig er klar over ekstraregningene som påføres næringsliv og innbyggerne
                  lokalt og regionalt. 

Jeg viser til Fremskrittspartiets merknader. Vi ønsker full stopp i bompengebruken
                  og en evaluering av denne ekstraskatten. Fremskrittspartiet har andre
                  finansieringsverktøy som gjør at staten skal betale, og at bilistene skal slippe å
                  kjøpe vei på avbetaling. Det er jo det bilistene i Norge tvinges til. 

I 20-års-perioden 1990–2009 vil bilistene ha betalt mer enn 55 milliarder kr i
                  bompenger. Det er under regjeringene Brundtland, Jagland, Bondevik I og II og
                  Stoltenberg I og II. 

Transportkomiteen var for noen uker siden på en ukes rundreise i de nordiske land.
                  Den store forskjellen mellom Norge på den ene siden og de nordiske land for øvrig
                  på den andre siden er at disse landene har et langt mer effektivt, sikkert og
                  miljøvennlig transportnett enn Norge. De har ingen oljepenger og ingen bompenger.
                  Norge har flust med oljepenger og flust med bompengeprosjekter. Vi registrerer at
                  Fremskrittspartiet er alene om å foreslå statlig finansiering. 

 Representanten Arne Sortevik har tatt opp det forslaget han refererte til. 

 Med ei utbygging av parsellane Værnes–Kvithammar i Stjørdal kommune og Nidelv
                  bru–Grillstad i Trondheim kommune vil utbygginga av E6 Trondheim–Stjørdal bli
                  ferdigstilt. Dette er derfor to viktige prosjekt for å få ein heilskapleg standard
                  på denne stamvegstrekninga. 

Utbygginga har lege på vent. Parsellane var opphavleg med i den vedtekne
                  utbygginga av E6 Trondheim–Stjørdal, men blei tekne ut som ein del av eit revidert
                  opplegg. Men det var òg da ein føresetnad at ein skulle kome attende til desse to
                  endeparsellane. 

E6 frå Trondheim til Stjørdal er ein sentral del av hovudvegnettet i
                  trondheimsregionen. Den ligg i eit vekstområde, og trafikkprognosane viser òg høg
                  trafikkvekst i dei nærmaste åra. Det er derfor svært bra at ein no står framfor ei
                  sluttføring av utbygginga av denne strekninga. Departementet sluttar da òg opp om
                  kommunanes og fylkeskommunanes forslag om å utvide innkrevjingsordningane for å
                  finansiere sluttføringa av prosjektet. I innstillinga peiker òg komiteens fleirtal
                  på at det no er lokalpolitisk tilslutning til å vidareføre bompengeinnkrevjing på
                  prosjektet E6 Trondheim–Stjørdal for å delfinansiere denne utbygginga. 

Mange har teke til orde for at vi i større grad må få større samanhengande
                  utbyggingar i staden for desse klattvise oppdelingane. Eg meiner at ei fullføring
                  av denne strekninga nettopp er i tråd med det. 

I proposisjonen er det peikt på at utbygginga av E6 Nidelv bru–Grillstad byr på
                  store utfordringar, og at Statens vegvesen på grunn av kompleksiteten i prosjektet
                  ønskjer å prøve ut den nye konkurranseforma som dei kallar «konkurransepreget
                  dialog». I innstillinga seier fleirtalet at det er bra at det blir hausta erfaring
                  med nye konkurranseformer. Elles er det i proposisjonen òg sagt at det blir
                  vurdert automatisk innkrevjingsordning når eksisterande bomstasjonar skal
                  oppdaterast. Fleirtalet støttar sjølvsagt dette, da vi no alle er opptekne av at
                  bompengeinnkrevjing skjer så kostnadseffektivt som mogleg. 

Eg har merka meg at Framstegspartiet òg har skrive inn i innstillinga nokre lange
                  standardformuleringar om bompengefinansiering, som vi finn i samband med nær sagt
                  alle bompengeproposisjonar som vi har til behandling her i huset. Representanten
                  Sortevik undertrekte jo òg det no i sitt innlegg. Eg er nokså sikker på at ein
                  polemikk eller ein diskusjon om desse forholda vil bli nok ein reprise på det vi
                  har hatt tidlegare her i salen. Eg vil berre seie at for Arbeidarpartiet er det
                  viktig å slå fast at desse to utbyggingsprosjekta er svært viktige å få
                  gjennomført, at kommunar og fylkeskommunar ønskjer å få desse gjennomført, og at
                  dei har gjeve si tilslutning til finansieringa. 

Det er eingong slik at vegprosjekt må finansierast. Eg har stor respekt for at
                  Framstegspartiet meiner at det er staten som skal betale det. Men staten er ikkje
                  ein eller annan rik onkel – staten, det er vi. Det er du og eg, det er heile
                  folket. Framstegspartiet har ikkje andre pengar enn oss andre. Det er rett og
                  slett folkets pengar. Skal vi fullfinansiere alle prosjekt innanfor forsvarlege
                  økonomiske statsbudsjettrammer, må det gå ut over noko anna. Andre nødvendige
                  investeringar eller velferdsoppgåver må nedprioriterast. Framstegspartiet vil
                  heller ikkje det, dei lovar nærmast meir til alt. Da er alternativet auka skatt,
                  og Framstegspartiet vil ha mindre skatt. Dette heng ikkje heilt i hop. 

Vi har årlege debattar om kva som er ei rettferdig innretning på skatte- og
                  avgiftssystemet i landet. Det er det for all del ulikt syn på. Men til sjuande og
                  sist er det ikkje sikkert at det er meir urettferdig at dei som har nytte av ein
                  ny veg, må betale meir enn dei som aldri bruker denne vegen. 

 Høyre støtter innstillingen i denne saken, og har ikke noen forslag utover det som
                  ligger i tilrådingen. 

Dette er et viktig prosjekt. Det er viktig nå å få på plass de parsellene som
                  flere har nevnt her, nemlig Nidelv bru–Grillstad og i andre enden
                  Værnes–Kvithammar. 

Det jeg tok ordet for, var dette med klattvis utbygging, som har opptatt komiteen
                  en del, og som vi må forsøke å finne veger ut av. Det blir sagt at prosjektet E6
                  øst nå begynner å bli ferdig, men dette kan ikke være tilfellet. De opplysningene
                  jeg har, tilsier at det allerede nå er en trafikk på den gjenstående parsellen –
                  altså mellom disse to firefeltsparsellene som vi nå får på plass – som ligger 50
                  pst. over det som er normen for den standarden denne veien har. Det er stor vekst
                  i området. Stjørdal er det raskest voksende tettstedet i Nord-Trøndelag, og det er
                  behov for ganske snart å få en utvidelse også på den tofeltsparsellen som ligger
                  imellom, som er på 20–25 kilometer. Det er 6–7 kilometer med tunneler som er
                  problemet der. 

Så jeg har bare lyst til å gjøre oppmerksom på at da denne saken ble behandlet i
                  Trondheim bystyre, hadde Høyre et forslag om å se hele strekningen i sammenheng og
                  kanskje vurdere en annen finansieringsløsning, organisert enten som et
                  OPS-prosjekt eller en annen løsning, som ville fått fortgang på hele strekningen.
                  Det er et forslag vi ikke tar opp her i dag, for i dag snakker vi om en konkret
                  bompengesøknad. Men jeg vil gjøre oppmerksom på at jeg tror dette ville vært en
                  klok handlemåte i dette prosjektet. 

 Som regjeringsparti sluttar me oss sjølvsagt til innstillinga og det Torstein
                  Rudihagen sa. 

Det som gjer at eg tek ordet, er den litt interessante situasjonen at
                  Framstegspartiet prøver å framstå som rak og rank i bompengepolitikken. Dei kallar
                  dei andre som krev inn pengar, for røvarar og anna, og seier at dei er for
                  prosjekta, men staten skal betala. Ja, i tre år sat dei i posisjon sjølv når det
                  galdt budsjetta og kunne gjera nettopp det dei seier. Men gjorde dei det? Nesten
                  ikkje. Eit par rundkjøringar og 1 mill. kr ekstra til vegvedlikehald på tre år var
                  det store resultatet me fekk då Framstegspartiet kom i posisjon. 

Då må eg spørja Sortevik som er saksordførar her: Synest han at Oslo
                  Fremskrittsparti driv med landevegsrøveri? Dei går mykje lenger enn dei gjer på
                  E6, der ein bruker meir pengar enn det det eigentleg kostar. I Oslo
                  Fremskrittsparti stør dei SV og Regjeringa i at ein faktisk skal bruka bilistane
                  til å betala bussbilletten! Korleis i alle dagar kan Framstegspartiet vera med på
                  det ut frå den rake og ranke haldninga ein ser hjå Sortevik her i denne salen? 

Dette gjeld ikkje berre i Oslo. Det gjeld i mange kommunar der framstegspartifolka
                  ønskjer seg resultat. Der får ein dette opp å gå. Då seier framstegspartifolk: Me
                  vil gjerne ha den vegen, me vil ha den bussen, me vil ha den sykkelstien, dette
                  går me for, og me lagar eit spleiselag. Så eg lurer litt på Framstegspartiet sin
                  eigentlege politikk på dette området når ein finn så mange variantar. 

SV er veldig glad for den profilen som me no ser ut til å få på
                  bompengepolitikken. Det er ikkje berre slik at ein ved Oslopakke 3 faktisk får
                  bruka bompengane til drift av bussen, men faktisk kan ein no òg med utgangspunkt i
                  EU-direktiv o.a. bruka bompengar til å investera i jernbane om ein vil. Det gjev
                  store moglegheiter til å gjera det som er hovudpoenget for eit stort fleirtal i
                  Stortinget, nemleg å redusera klimagassutsleppa frå transporten. Det er det som er
                  utgangspunktet, at ein tek ansvar for jordas framtid og ikkje ansvar for hissige
                  bilistar som må betala noko ekstra for å sørgja for at vegen kjem fram. 

 Ein velfungerande E6 mellom Trondheim og Stjørdal er viktig for dei som ferdast
                  langs denne vegen dagleg, og for utviklinga i regionen. 

Då dagens bompengeprosjekt på strekninga vart vedteke, innebar det ein heilt ny
                  situasjon for trafikken der – store framskritt rett og slett. No er det parsellane
                  Værnes–Kvithammar og Nidelv bru–Grillstad som står att. 

At prosjektet blir finansiert ved bruk av bompengar, kan vi i Senterpartiet vere
                  einige med Framstegspartiet i burde vore unødvendig ideelt sett, men det er noko
                  som heiter at det beste ikkje må blir det godes fiende. Oppgåva vår som
                  politikarar er, slik eg ser det, m.a. å forsøkje å få til ein balanse mellom ulike
                  typar verkemiddel og finansieringsformer. 

Saksordførar Sortevik seier at han har problem med å finne eit parlamentarisk
                  uttrykk for det som han kalla eit «politisk røveri». Framstegspartiet ønskjer full
                  statleg finansiering av samferdsleprosjekt, og det er for så vidt vi i
                  Senterpartiet prinsipielt einige i. Det er nokon som har sagt at ein skal ikkje
                  undervurdere ein mann som overvurderer seg sjølv, og det kan òg kanskje gjelde for
                  eit parti. Men etter det eg har fått med meg, oppfattar Framstegspartiet stort
                  sett all innkrevjing av skattar og avgifter som politisk røveri. Då kan ein jo
                  spørje: Kor skal pengane til vegutbygginga komme frå? Eg trur alle saman er einige
                  om at ideelt sett bør vi i alle fall passe på at bompengedelen av prosjektet bør
                  vere minst mogleg, men så må vi òg no sjå det gode i at denne strekninga mellom
                  Stjørdal og Trondheim blir vesentleg utbetra. 

Gunn Olsen hadde her overtatt presidentplassen. 

 Det er behov for det lyftet som denne regjeringa tek for å betre samferdsla i
                  Noreg. Me har behov for ein auka vedlikehaldsinnsats, men det er òg avgjerande med
                  større investeringsprosjekt. Det vil leggje til rette for å utvikle større
                  arbeidsmarknader, men òg for å styrkje konkurranseevna i næringslivet og auke
                  verdiskapinga i landet. I tillegg er utbygging av vegar med fleire felt og
                  midtdelar ein naudsynt del av Regjeringa sin kamp for å få ned ulukkestala i
                  trafikken. 

I St.meld. nr. 24 for 2003–2004, Nasjonal transportplan 2006–2015, vart det
                  vurdert som aktuelt å vidareføre utbygginga av parsellane Nidelv bru–Grillstad og
                  Værnes–Kvithammar i siste seksårsperiode. Ved handsaminga av St.prp. nr. 68 for
                  2006–2007 slutta Stortinget seg til å utvide eksisterande innkrevjingsordning for
                  å delfinansiere Ny Nidelv bru frå Brattøra til Nyhavna. Prosjektet vil binde
                  parsellen Nidelv bru–Grillstad saman med Nordre avlastningsveg. 

Det ligg føre lokalpolitiske vedtak om å utvide innkrevjingsordninga på E6
                  Trondheim–Stjørdal for å delfinansiere utbygginga av parsellane Værnes–Kvithammar
                  og Nidelv bru–Grillstad. Det er såleis ei brei lokalpolitisk tilslutning til å
                  delfinansiere utbygginga med bompengar. Det er lagt til grunn om lag 730 mill. kr
                  i statlege midlar i perioden 2010–2015. 

Utbygginga omfattar bygging av om lag 4,5 km dels ny firefelts veg og dels utbetra
                  veg frå Nyhavna ved Nidelv bru til Grillstad. Parsellane vil saman med
                  Omkjøringsvegen, Nordre avlastningsveg og Oslovegen, Marienborg–Sluppen, utgjere
                  ringvegsystemet rundt Trondheim sentrum. Vidare omfattar utbygginga i den andre
                  enden ein parsell på i alt 5 km som vil starte ved avkøyringa til flyplassen på
                  Værnes og gå nordover under flyplassen og vidare til Kvithammar. Vegen vil verte
                  bygd som firefelts veg og vil på delar av strekninga avvikle både lokaltrafikk og
                  fjerntrafikk. Det er venta opning for trafikk i 2013. Prosjektet vil betre
                  trafikktilhøva i Trondheim, men ikkje minst vil det vere avgjerande for ei god og
                  sikker trafikkavvikling i Stjørdal. 

Det er lagt opp til at eksisterande bompengeordning mellom Trondheim og Stjørdal i
                  hovudsak vert vidareført. I dag er det bomstasjonar på Ranheim, i Hommelvik og på
                  av- og påkøyringsrampene på Leistad. Innkrevjingsordninga er basert på elektronisk
                  innkrevjing med AutoPASS, myntautomatar og manuell innkrevjing. 

Regjeringa er oppteken av å ha eit effektivt og sikkert vegnett i heile landet. På
                  strekningar som denne er det naudsynt å ha veg med høg kapasitet som varetek
                  omsynet til trafikktryggleik. Me har difor vore opptekne av å lyfte fram dette
                  prosjektet, som òg bidreg til å betre tilhøva for langtransporten langs E6. 

Eg er glad for at eit fleirtal i komiteen sluttar seg til framlegget frå
                  Regjeringa. 

 Det blir replikkordskifte. 

 I utgangspunktet har jo Senterpartiet og Fremskrittspartiet faktisk en felles
                  bekymring for at bompengebruken øker. Like fullt registrerer vi at med
                  Senterpartiet i regjering fortsetter bompengebruken å øke kraftig. Det er
                  bakteppet. Jeg vil først og fremst spørre statsråden om når vi får en mer riktig
                  fremstilling av kostnadene for bilistene. I denne saken opplever vi nok en gang at
                  vi må spørre og grave for å få den riktige totalkostnaden på bordet. Jeg vil si at
                  det er urimelig overfor dem som skal betale, at man ikke klart, tydelig, samlet og
                  fullstendig fremstiller hva kostnadene for bilistene egentlig er. I denne saken er
                  det altså 800 mill. kr som er i regnestykket som ikke er omtalt i proposisjonen.
                  Når får vi en fremstilling av bompengesaker til Stortinget som viser tydelig hva
                  den samlede regningen for bilistene egentlig er? 

 I dei proposisjonane som eg har lagt fram for Stortinget, har Stortinget vorte
                  opplyst i samsvar med det regelverket som ligg, og som har vore nytta så lenge det
                  har vore lagt fram bompengeproposisjonar for Stortinget. Om Stortinget sitt
                  fleirtal ynskjer at vi skal endre den framstillinga, vil eg sjølvsagt vurdere det
                  og rette meg etter det som Stortingets fleirtal ynskjer. 

 I Aftenposten forrige søndag kunne man lese at Vegvesenet er i sjokk, og at
                  samferdselsministeren sier: 

«Det er første gang vi har en regjering som satser på samferdsel. Vi ligger
                     foran tidligere regjeringer med milliarder. Veivesenet er i sjokk!» 

Å være i sjokk er ikke noen god tilstand. Da er man ofte handlingslammet, så jeg
                  håper Statens vegvesen ikke er det. 

Nå er det slik at enhver regjering sier at den har bevilget mer penger enn
                  tidligere regjeringer, men la nå det ligge. Tverrpolitisk håper jeg vi alle sammen
                  ønsker å få mer vei for pengene. Hvilke refleksjoner gjør samferdselsministeren
                  seg rundt det? Jeg tenker da på AutoPASS-ordningen. I min naivitet har jeg faktisk
                  trodd at nettopp AutoPASS-ordningen skulle gjøre at innkrevingskostnadene skulle
                  bli redusert. 

 Eg deler representanten Tenden sitt syn og ynske når det gjeld ein effektiv bruk
                  av pengane, og til liks med henne trudde eg òg at AutoPASS-ordninga ville bety
                  store innsparingar. Det vil nok AutoPASS-ordninga òg gjere, men det har vist seg
                  at det er arbeidskrevjande å gå gjennom alle bileta og sende ut alle fakturaene
                  som ligg der. Så den store innsparinga som kanskje enkelte såg føre seg, har ein
                  nok ikkje fått. 

Det som no er interessant, er at fleire fylke tek til orde for å lage fylkesvise
                  bompengeselskap. Buskerud og Hordaland er fyrst ute, og eg støttar aktivt opp om
                  det. Eg vil òg i tillegg sjå til at den bruken av pengar som er i
                  bompengeselskapet, vert gjennomgått, og om me ikkje ser at me får ei meir effektiv
                  avvikling av dette arbeidet, vil eg vurdere eit nasjonalt bompengeselskap. 

 Jeg må følge opp første runde, som jeg oppfatter fikk et svært skuffende og
                  passivt svar, spesielt i forhold til det jeg opplever at statsråden har gitt klart
                  uttrykk for i Stortinget før, nemlig at hun ønsker å få en mer helhetlig og samlet
                  fremstilling over hva kostnadene for bilistene egentlig er. Fremskrittspartiet vil
                  ha det. Vi vil ha alle regningene på bordet. I denne saken er det altså snakk om
                  en regning på 800 mill. kr som ikke er omtalt, og som skal betales av bilistene.
                  Hva vil statsråden? Ønsker statsråden at det skal opplyses om den hele og fulle
                  regning i disse sakene, slik at også politikerne som behandler dette lokalt, og
                  også lokale innbyggere og velgere, kan gjøre seg kjent med de regningene som
                  faktisk foreligger i bruk av bompenger som finansieringsverktøy? Det er dyrt å
                  kjøpe vei på avbetaling, men det er også rimelig at man opplyser om hva
                  avbetalingskostnadene faktisk er. 

 Då OPS-prosjektet på E39 i Sør-Trøndelag vart vedteke, stemde Framstegspartiet
                  for. Eg kan ikkje minnast at framlegget for Stortinget hadde ei anna innretning
                  enn det som eg legg fram i dag. 

Det er heller ikkje slik at Stortinget ikkje er opplyst, eller at lokale
                  styresmakter ikkje er det. Ein veit at gjennom å lånefinansiere bompengeprosjekt
                  får ein finansieringskostnader, til liks med det me får når me byggjer eit hus og
                  lånefinansierer det huset. Eg trur at alle vaksne og oppegåande menneske i Noreg
                  skjønar det. Eg ser ikkje at me unnslår nokon opplysningar, verken til lokale
                  styresmakter, som sjølvsagt har dette med i sine vurderingar, eller til
                  Stortinget. Så kan ein sjølvsagt diskutere forma som dette vert lagt fram i. Det
                  kan me ha ein dialog på. 

 Jeg bad om replikk fordi statsråden kom med en nyhet om at hun vurderte et statlig
                  bompengeselskap. Det er ny politikk. I forrige periode var dette tema flere
                  ganger. Et av de partiene som gikk sterkest imot dette, var Senterpartiet, nettopp
                  fordi dette er tuftet på lokale initiativ og interesser i Norge. Når statsråden nå
                  nevner det, tror jeg det er av vesentlig betydning å få vite hvordan man tenker
                  seg det utført. Det er jo slik at det er forpliktelser knyttet til både lån og
                  annet i disse enkeltprosjektene. 

Når det gjelder debatten om AutoPASS, er det riktig og ikke overraskende for dem
                  som har holdt på med dette en stund, at det er meget arbeidskrevende å sitte og
                  lese disse bildene. I Stockholm sitter det 500 og leser bilder. Det er klart at
                  det er svært arbeidskrevende. Det løser man ikke med et statlig selskap heller.
               

 Det som har kome fram om lønsvilkår, godtgjersle, til enkelte bompengeselskap, har
                  vekt reaksjonar. Eg ser at det kan vere med på å svekkje legitimiteten til
                  bompengeselskapa og bompengar som finansieringsform. Eg har pr. i dag ikkje
                  vurdert eit nasjonalt bompengeselskap. Eg har sagt at eg er positivt stilt til det
                  ein gjer i Hordaland og i Buskerud når ein vurderer å etablere fylkesdekkjande
                  bompengeselskap, og vil òg stimulere til at ein får det opp å stå. Men me er
                  nøydde til å sjå på dei kostnadene som òg ligg i drifting av bompengeselskapa, for
                  det handlar som sagt om legitimiteten til innkrevjingsforma. Så det er der mi
                  bekymring ligg. Eg er oppteken av at det skal vere lokal forankring i desse
                  prosjekta. Men eitt av prosjekta er ferdigstilt. Det er klart at då vert den
                  jobben kanskje noko annleis. 

 I den siste tiden har vi hatt en diskusjon – det har i hvert fall vært en debatt –
                  mellom nord og sør om hvem det er som får penger. I den forbindelse har det dukket
                  opp en debatt om grensen for når en kan kreve bompenger. Det vil jeg gjerne
                  utfordre statsråden på. Når man nå skal prøve å utnytte bompengepotensialet 100
                  pst., betyr det at Regjeringen også er i ferd med å senke terskelen for områder
                  der man kan innkreve bompenger? 

Min andre utfordring til statsråden gjelder svaret på en tidligere replikk. Jeg
                  vil gjerne ha statsråden til å gjenta at det som vedtas her i dag, har akkurat
                  samme innretning som det OPS-prosjektet som ble vedtatt i Trondheim, der
                  Fremskrittspartiet bl.a. forutsatte at den gamle veien skulle være fri for
                  bompenger. Vil statsråden fortsatt påstå at det er samme innretning på det som
                  vedtas i dag? 

 For å ta det siste fyrst. Eg sa at eg ikkje kunne minnast at framlegget i den saka
                  hadde ei anna innretning då ein opplyste om samansetjinga av finansieringa. Det
                  var det spørsmålet handla om, ikkje noko anna – berre slik at det er presisert. 

Det å senke terskelen for bompengar har ikkje Regjeringa teke konkret stilling
                  til. Bompengeframlegg kjem jo som kjent frå lokale styresmakter. Det er jo lokalt
                  ein vurderer om det er grunnlag for det, og sjølvsagt saman med fagstyresmaktene i
                  Statens vegvesen vert det gjort ei vurdering av ulike prosjekt, om det er grunnlag
                  for det eller ikkje. Saker som kjem på mitt bord, er jo allereie som av Statens
                  vegvesen vurderte i kommunar og i fylkesting, vedtaka er gjorde, og dei skal vere
                  finansierte etter ein finansieringsplan. Derfor har det ikkje vore ein debatt der
                  eg har vurdert å senke grensa eller nivået. Når det er sagt, må eg seie at det er
                  faktisk bompengar i Nord-Noreg òg. Det er òg drivstoffavgift i Tromsø. 

 Replikkordskiftet er over. 

De talere som heretter får ordet, har en taletid på inntil 3 minutter. 

 Det har vært ganske interessant å følge med på i media, og også for så vidt
                  registrere her fra talerstolen, de forskjellige representantenes argumentasjon når
                  det gjelder dette med bompenger. 

For det første var representanten Jenny Klinge oppe her og sa at Senterpartiet
                  prinsipielt ønsker veibygging uten bompenger – og i programmet til Senterpartiet
                  står det at bompenger skal være et supplement. Jeg tror ikke så veldig mange
                  lenger opplever at det er et supplement. Eller man hører på Torstein Rudihagen som
                  sier at dette er en viktig del av fellesskapsoppgavene våre, og derfor må man være
                  med og finansiere denne veiutbyggingen i form av bompenger for å få prosjektene
                  tidligere fram. 

Men jeg har lyst til – fordi jeg registrerer at dette alltid er interessant – å gå
                  litt gjennom listen for å se hvordan forholdet faktisk er. Vi har i 2005–2006
                  behandlet Atlanterhavstunnelen med en finansieringsramme på 815 mill. kr – 118
                  pst. skal betales av bilistene, 2004–2005 Bergensprogrammet 5,3 milliarder kr – 71
                  pst. skal betales av bilistene, 2005–2006 Hardangerbrua 2,2 milliarder kr – 97
                  pst. skal finansieres av bilistene, 2005–2006 Finnfast 750 mill. kr – 127 pst.
                  skal betales av bilistene, Langåker–Bommestad i 2005–2006 1,2 milliarder kr – 158
                  pst. skal betales av bilistene, rv. 306 Kirkebakken i Vestfold 310 mill. kr – 196
                  pst. skal betales av bilistene, Utgårdskilen 26 mill. kr – 133 pst. skal betales
                  av bilistene, revidert Tromsøpakke 216 mill. kr – 39 pst. skal betales av
                  bilistene, rv. 255 Jørstadmoen 252 mill. kr – 150 pst. skal betales av bilistene,
                  Ny Kråkerøyforbindelse 615 mill. kr – 144 pst. skal betales av bilistene, Vegpakke
                  Salten 551 mill. kr – 112 pst. skal betales av bilistene, Haugalandspakka 2,5
                  milliarder kr – 97 pst. skal betales av bilistene, i samleproposisjonen er det i
                  2006–2007 satt av 166 mill. kr – 177 pst. skal finansieres av bilistene,
                  Østfoldpakka 1,72 milliarder kr – 118 pst. skal betales av bilistene, rv. 567 i
                  Hordaland 194 mill. kr – 68 pst., E6 Gardermoen – 101 pst., Jondaltunnelen 760
                  mill. kr – 22 pst. skal finansieres av bilistene, Årnes ferjekai 80 mill. kr – 71
                  pst. skal finansieres av bilistene, T-forbindelsen 1,4 milliarder kr – 65 pst.
                  skal betales av bilistene, Ryaforbindelsen 250 mill. kr – 71 pst. skal betales av
                  bilistene, Oslopakke 3 54 milliarder kr – 83 pst. skal betales av bilistene, 10,8
                  milliarder kr skal gå til drift av kollektivtrafikk og 10,8 milliarder kr skal
                  bilistene også betale for å investere i dette. I tillegg betaler bilistene over 50
                  milliarder kr i skatter og avgifter på bil og i bilrelaterte avgifter, og fortsatt
                  mener man altså at man trenger den type finansiering som bompengene utgjør, i
                  tillegg. 

 Så langt vi kan telle, er dette 24. gang at Stortinget under denne regjeringen
                  behandler saker som omhandler bompengefinansiering. For 24. gang kommer altså alle
                  andre partier i Stortinget til å godkjenne bompengefinansiering. Det er da slik at
                  det er for 24. gang at landets nasjonalforsamling anbefaler at bilistene skal
                  kjøpe vei på avbetaling. De fleste vet at det er dyrt å kjøpe på avbetaling. Og
                  hvis jeg husker sånn noenlunde riktig hvordan statsråden uttrykte dette, så var
                  det at de fleste vet at det må lånes penger når man skal bygge, implisitt også til
                  veianlegg. Men der tror jeg faktisk hun tar feil. Jeg tror de færreste er klar
                  over at når de som bilister blir tvunget til å betale regningen for statlig
                  veiutbygging, skal de i tillegg til å gi et solid bidrag til selve
                  investeringssummen også ut med store kostnader knyttet til å samle inn pengene.
                  Det er nå én side av saken, det er dyrt nok, men de skal også ut med store bidrag
                  for at det skal tas opp såkalte byggelån eller prosjektlån. Det tror jeg faktisk
                  folk ikke er klar over. Og jeg mener det er uanstendig ikke å opplyse om det på en
                  klargjørende og tydelig måte, slik at folk er klar over hva de faktisk skal
                  betale. 

Det er mulig at når man ikke ønsker å ha for mye snakk og for mye informasjon
                  omkring det, så er det med samme begrunnelse som når man avviser at det skal være
                  lokal folkeavstemning om viktige prosjekter som bompengefinansieres. Det har
                  statsråden tidligere avvist her i salen, og karakterisert som en utvanning av
                  demokratiet – det at man skal spørre innbyggerne i kommuner og regioner til råds
                  om man vil la seg invitere med på å betale statens regninger. Det mener
                  Fremskrittspartiet er en feil holdning. Vi ønsker at berørte innbyggere skal få
                  anledning til å gi uttrykk for hva de mener, men de får dessverre sjelden
                  anledning til det. Men det gir meg anledning til i dette innlegget å vise til at
                  det faktisk i ett tilfelle som muligens er på vei til Stortinget som et
                  bompengeprosjekt, nemlig Sotrasambandet mellom Sotra og Bergen, er gjort en
                  grundig og representativ spørreundersøkelse i den ene berørte kommunen, nemlig
                  Fjell kommune i Hordaland. Der er det et klart og tydelig flertall som sier nei
                  takk til å akseptere bompenger som en del av finansieringen av et fremtidig
                  samband. Når de får anledning til å uttale seg, blir svaret ganske klart avvist.
               

 Nå skal jeg bruke 3 minutter på å fylle opp listen til representanten Hoksrud –
                  neida. Representanten Hoksrud glemte et prosjekt, og det er det vi behandler her –
                  Trondheim–Stjørdal 3,5 milliarder kr – 108 pst. med bompenger. 

Innholdet i mitt innlegg vil bli rettet litt annerledes enn mot den sittende
                  regjeringen. Jeg skal skryte litt av Regjeringen, for den er i hvert fall ærlig.
                  Den er oppriktig. Til og med Senterpartiet er oppriktig med hensyn til at de
                  bryter sitt partiprogram og at de er veldig offensive når det gjelder bompenger.
                  Senterpartiet er ærlig og innrømmer at de har økt bompengebruken med 30 pst. i
                  forhold til den forrige regjeringen. 

Men det som er urimelig, er at noen i denne salen framstår som bompengemotstandere
                  når de uttaler seg til journalister i det ganske land, eksempelvis representanten
                  Tenden fra Venstre, som i dag i et oppslag i Adresseavisen uttaler at hun er «møkk
                  lei» av den sittende regjeringen og deres bompengebruk. Det synes jeg er urimelig.
                  Det samme kan jeg si om representanten Halleraker, som nærmest framstiller det som
                  om Høyre er imot bompenger. Høyre som parti og Halleraker som representant er jo
                  de mest offensive når det gjelder å bruke bompenger. Men nå får vi god tid til å
                  forklare det fram mot valget 14. september. 

Jeg synes også det er urimelig at man, selv om man føler seg presset i en
                  infrastrukturdebatt og ikke har de verktøyene som Fremskrittspartiet har
                  presentert, som man er enig i, men stemmer imot – som f.eks. at Høyre ønsker
                  flerårige budsjetter, som man uttaler i presse og media, men stemmer imot i denne
                  sal. Hvis det til syvende og sist gir som resultat at de andre partiene slutter
                  seg til disse forslagene, skal jeg være særdeles fornøyd. Men da bør man si det.
                  Da bør man gjøre som Kristelig Folkeparti og representanten Sahl, som har fått sin
                  stortingsgruppe på plass når det gjelder å slutte seg til Fremskrittspartiets
                  forslag for å finne nye verktøy. 

Det er en samlet skare med partier og representanter, minus Fremskrittspartiet,
                  som har støttet alle disse bompengeprosjektene. Da kan man ikke gå rundt og være
                  bekymret fordi mange av disse pengene går til andre ting. Det har man selv sørget
                  for. 

Så en anbefaling og en oppfordring til statsråden. Jeg håper det er riktig, det
                  som ble sagt i replikkordskiftet her, at Regjeringen i hvert fall er klar og
                  tydelig på at man ikke senker terskelen nå, for nå kan det komme mange flere
                  bompengeprosjekt, når forvaltningsreformen skal tre i kraft og riksveiene skal
                  flyttes over til fylkeskommunen. 

 Det ble ikke tid i forrige runde til å kommentere noen av innleggene som ble gitt
                  etter mitt startinnlegg. 

Til representanten Klinge, som kommer nå etterpå, og som spør om hvor pengene til
                  veibygging skal komme fra: De skal komme fra staten. Det er etter
                  Fremskrittspartiets mening en statlig oppgave å finansiere statlig veibygging.
                  Staten er rik og har penger, derfor skal veibygging i Norge – stam- og
                  riksveinettet – skje med statlige penger. 

Representanten Langeland lurer som vanlig på mye. Representanten Langeland har
                  rett i én ting, og det er at det var slett ikke lett under forrige regjering å få
                  til en samferdselspolitikk slik Fremskrittspartiet ønsker det. Det har vi
                  registrert, og det har vi tatt med oss. Vi sliter på samme måte med å få de
                  partiene som nå sitter i regjering, til å se at det er andre verktøy vi kan bruke
                  som faktisk gjør det unødvendig å bruke bompenger for å finansiere statens veier.
                  Men så er jo kanskje den store forskjellen på disse to regjeringene at denne
                  regjeringen har andre ønsker med bompengebruken sin. Det er å dempe eller stoppe
                  trafikk, forhindre mobilitet, gjøre det vanskeligere for næringslivet å flytte
                  varer, tjenester og personell, gjøre det dyrere for næringslivet å flytte varer,
                  tjenester og personell og bruke ekstraskatt gjennom bompengeringer og
                  bompengeordninger til helt andre ting, helt andre formål, enn å bygge ut
                  veinettet. 

Det er Stortinget som fatter vedtak om finansiering av statlige veier. Derfor er
                  det her både kampen og debatten er. Det er her vedtakene fattes, uavhengig av
                  hvilken forhistorie som ligger i de enkelte prosjektene. Det er her vedtakene
                  fattes, og her foreslår Fremskrittspartiet at staten skal betale for statens
                  veier. 

Så til slutt til representanten Rudihagen, som altså synes det er helt greit at
                  noen skal betale mer enn andre for å bruke en vei, og peker på at det ikke finnes
                  noen rik onkel – hvis jeg oppfattet ham riktig. Vel, den rike onkelen er oss alle
                  sammen. Vi har penger, vi er et av verdens rikeste land. Igjen må jeg tilbake til
                  dette paradoksale bildet vi finner i Norden, med tre øvrige nordiske land som
                  verken har oljefond eller omfattende bruk av bompenger, men som har et helt annet
                  veinett og et helt annet jernbanenett enn vi er i nærheten av å ha. I den perioden
                  de har bygget dette ut, har Norge blitt rikere og rikere, oljefondet større og
                  større og norske veier dårligere og dårligere. 

Det kan vi altså gjøre noe med, ved å bruke Fremskrittspartiets
                  finansieringsverktøy. Da kan vi bygge veier uten å bruke bompenger. 

 Det er ein tendens til at det blir litt action kvar gong det er bompengedebattar i
                  denne salen. Som eg nemnde i det førre innlegget mitt, skal ein ikkje nødvendigvis
                  undervurdere ein mann eller eit parti som overvurderer seg sjølv. 

Framstegspartiet vil stort sett kutte i alle skattar og avgifter, det er det som
                  er den store lovnaden deira. Når Framstegspartiet skuldar oss i Senterpartiet for
                  å bryte partiprogrammet vårt når det gjeld bompengesaker, så lurar eg personleg på
                  kva delar av sitt eige partiprogram Framstegspartiet vil bryte viss dei skal få
                  til å fullfinansiere alle dei prosjekta som no er bompengeprosjekt. 

Representanten Hoksrud gjorde eit imponerande forsøk på å ramse opp alle
                  bompengeprosjekt og nivå på bompengedelen i dei i stad og klarte det, så vidt eg
                  forstod, på akkurat tre minutt. Men eg skal love at viss eg begynte å ramse opp
                  alt som faktisk er statleg fullfinansiert, hadde eg stått her til langt på natt.
                  Ein skal heller ikkje gløyme at staten står for utruleg mykje vegbygging og
                  jernbanebygging i dette landet. Sjølv om vi diskuterer bompengar aldri så mykje –
                  eg er for så vidt i prinsippet einig i at vi skal unngå det – må vi ikkje gløyme
                  alt det gode vi trass alt får til. Og – som eg sa i stad – ein skal ikkje gjere
                  det beste til det godes fiende. 

 Jeg vil takke representanten Sandberg for at han gir meg anledning til å utdype
                  det jeg har sagt til Aftenposten – Adresseavisen har jeg ikke snakket med, jeg har
                  ikke sagt noe til den. Jeg kan berolige representanten Sandberg med at Venstres
                  politikk ligger fast. Venstre har vært og er fortsatt positiv til lokalt initierte
                  bompengesøknader. Det har ført til at mange viktige samferdselsprosjekter har sett
                  dagens lys. Det har vært lokalt initierte prosjekter som til og med har vært uten
                  statsstøtte, der fylket, kommuner og ferjesubsidier har finansiert prosjektene.
                  Dette er en type spleis og dugnad som er i Venstres ånd. 

Så er jeg glad for at Fremskrittspartiet støtter Oslopakke 3, iallfall har de
                  gjort det lokalt, og jeg regner med at partiet henger sammen, og at de også vil
                  støtte det her i Stortinget når det kommer hit. Oslopakke 3 vil føre til at vi får
                  kollektivprosjekter som er viktige i Oslo-Akershus, og vi får viktige
                  miljøtunneler som skal skåne nærmiljøet. 

Så mener jeg fortsatt – og det kommer jeg til å snakke mer om i framtiden – at det
                  er viktig at vi får mest mulig ut av skattebetalernes penger. Det har jeg vært
                  tydelig på her i replikken til statsråden, der jeg oppfordret henne – det vil jeg
                  fortsatt gjøre – til å se på hvordan man kan få mer vei for pengene, og hvordan
                  det kan gå mindre til administrasjon og innkreving. Det lovet statsråden her i
                  dag, og det kommer jeg til å følge nøye med på. Venstre har brukt og ønsker å
                  bruke mye penger på vei, og vi har brukt 294 mill. kr mer til trafikksikkerhet og
                  veivedlikehold. Jeg tror at det viktigste vi som driver med samferdsel, kan drive
                  med, er trafikksikkerhet. Derfor kommer jeg til å snakke mye om det framover, også
                  i forbindelse med behandlingen av NTP. Fysiske midtdelere koster masse penger –
                  det er jo ikke midtdelerne som koster penger, det er utvidelsen av veien, Flere
                  gang- og sykkelstier er kjempeviktig, og rassikring er viktig. 

Avslutningsvis vil jeg bare si at jeg står ved det jeg har sagt. Jeg ønsker mer
                  vei for pengene, og jeg ønsker å bruke penger på trafikksikkerhet, gang- og
                  sykkelstier og andre viktige tiltak. 

 Det er noe forutsigbart og trygt og gjenkjennelig over disse bompengedebattene i
                  denne salen og i denne komiteen, og det kan man jo dvele litt ved, hadde jeg nær
                  sagt, hvis man ønsker å bruke mye tid på det. Men jeg syns faktisk at vi i respekt
                  for resten av Stortinget kanskje etter hvert bør lede disse typer debatter over
                  til en større og bredere debatt, som vi skal ha når NTP kommer, ikke ha disse
                  debattene i alle bompengesaker som kommer. Jeg vil faktisk gå så langt som til å
                  si at jeg syns at innlegget til Hoksrud ikke hadde noen ting å gjøre i denne
                  debatten. Han nevnte ikke gjeldende sak med et eneste ord, og det står det faktisk
                  i § 38 at man skal gjøre, man skal forholde seg til saken. 

Når det gjelder Høyres bompengepolitikk, som Sandberg forsøker seg på forskjellige
                  innfallsvinkler til for å prøve å svekke, og etter hvert mistenkeliggjøre, er det
                  ikke noe hokuspokus eller noe mistenkelig ved den. Det har vi sagt så uendelig
                  mange ganger. Det står uttrykkelig i vårt program at vi går inn for de prosjekter
                  som blir fremmet fra lokalt hold. Det står vi på – det tror jeg vi er ganske mange
                  om i denne salen. Så trekker han fram meg som den som er mest for bompenger, av en
                  eller annen grunn. Det syns jeg jo er sjarmerende. Jeg regner med at det kanskje
                  er min bakgrunn før jeg kom inn på Stortinget, som daglig leder i et selskap, som
                  gjør at han faller for den fristelsen. Da må jeg nok si at jeg er svært stolt av
                  den jobben som vi gjorde i det selskapet. Vi avløste fire ferjesamband, fikk faste
                  forbindelser. Det er nedbetalt om to–tre år, fire år før tiden, og når det er
                  ferdig, betaler ikke folk i det hele tatt, i motsetning til å måtte betale på
                  ferjer i all framtid. Det syns jeg er et godt eksempel på hvordan kloke
                  beslutninger har vært tatt i denne sal, slik det også skjer i dag. 

Høyres politikk skal vi ta oss av selv, og selv om Fremskrittspartiet har forslag
                  i mange sammenhenger, betyr ikke det at vi hopper på alle. Vi har politikken vår
                  under utforming kontinuerlig, og det kommer vi til å ha også når det gjelder
                  transportpolitikken. Faktisk er det slik at vårt parti har en egen transportplan
                  under utvikling, og der kommer vi til å komme inn på mange nye, spennende
                  løsninger, som jeg tror skal bidra til at vi får både flere, bedre og raskere
                  veiutbygginger i landet. 

 Eg er einig med representanten Halleraker i at det er vel mykje reprise i dette.
                  No har ikkje eg bladd igjennom alle innstillingane i samband med
                  bompengeproposisjonar, men eg reknar med at det òg er 24. gong Framstegspartiet
                  legg inn si noko lange standardformulering om bompengar. Og det er jo ein
                  prinsippdiskusjon i seg sjølv, for det er veldig lett å seie at ein er imot
                  bompengar. Det er veldig lett å seie når ein pratar med folk som røykjer, at ein
                  er imot dei store avgiftene på tobakk. Det er lett å seie til ein som skal kjøpe
                  seg eit hus, at ein er imot dokumentavgift. Det er for så vidt også lett å seie at
                  skatten på arbeid er for høg, og mange meiner at ein for all del ikkje bør ha
                  eigedomsskatt i dette samfunnet. Men alt dette er jo ein del av ein større
                  finanspolitisk debatt, og da vil eg seie at det aller, aller viktigaste for alle
                  regjeringar som skal styre dette landet, er det å ha god økonomistyring, slik at
                  ein har kontroll på både kronekurs og renter. Går det over styr, er det jo alle
                  som blir ramma, både næringslivet og enkeltpersonar i dette samfunnet. 

Så kan vi jo, når det gjeld statsstøtte, diskutere: Kor mykje pengar kan ein tole
                  at ein brukar i statsbudsjettet? For all del, eg ser at det er ein diskusjon som
                  er heilt grei å ta. Da er det jo faktisk slik at i høgkonjunkturperiodar må ein
                  halde att litt, og når det blir lågkonjunktur, kan ein bruke meir pengar. Det gjer
                  jo denne regjeringa no gjennom dei ulike tiltakspakkene. 

Eg har sagt tidlegare at eg trur at dess relativt større del av statsbudsjettet
                  ein brukar på investering og m.a. infrastruktur og kommunikasjon som
                  effektiviserer næringsliv og samfunn, dess lenger kan ein sikkert tøye denne
                  grensa for kor mykje pengar ein kan bruke. 

Men uansett vil vi ende opp med ei ramme. Da blir det ein dragkamp – og det må vi
                  vere ærlege på – mellom ulike sektorar og ulike behov i samfunnet som må avvegast
                  mot kvarandre, og da er det jo slik at samferdsel til slutt vil bli sitjande med
                  ei ramme. Vår oppgåve er å få gjort mest mogleg av det som har vore
                  samferdselspolitiske mål innafor dei rammene: få betre framkosten, få ned
                  trafikkulykkene, miljøutsleppa osv. Det faktiske forholdet er at utan denne
                  påplussinga, supplementet av bompengar, ville vi jo fått gjort mindre. Slik vil
                  det òg nødvendigvis vere i tida framover, sjølv om vi kjem til å satse mykje meir
                  på samferdsel. Sjølv om det blir meir av dei statlege pengane, vil ein
                  nødvendigvis kunne få gjort meir viss ein opnar for at bilistane betaler bompengar
                  i tillegg. 

 Bakgrunnen for at jeg ikke fikk nevnt E6 Trondheim–Stjørdal, som altså blir
                  finansiert med 108 pst., er at jeg var den siste på lista, og det var ikke mer tid
                  igjen etter 3 minutter til å ramse opp alle bompengeprosjektene. Men nå er det
                  tid. Jeg gleder meg også til å se referatet etterpå, for ettersom jeg registrerte,
                  kjente heller ikke representanten Halleraker noe i det hele tatt til prosjektet E6
                  Trondheim–Stjørdal. Så man må kanskje passe på at man selv kommer inn på det saken
                  faktisk handler om. 

Jeg må tilbake til representanten Jenny Klinge, som var veldig opptatt av å få
                  fram at det var mange statlige prosjekter. Ja, det får jeg virkelig håpe, for det
                  er jo hele poenget. Vi ønsker også å få mer statlig finansiering av veiutbyggingen
                  i dette landet, og vi mener at vi klarer det fint med de verktøyene vi har vist
                  til. Vi har et infrastrukturfond, vi omgjør Jernbaneverket og Statens vegvesen til
                  selskaper som kan finansiere bl.a. E6-utbyggingen Trondheim–Stjørdal, på samme
                  måte som de kan gjøre med alle andre prosjekter. Og så får man en statlig
                  fullfinansiering, istedenfor å gå fram på den måten som denne regjeringen gjør.
                  Med nesten 20 milliarder kr har de finansiert det i disse fire årene ved å
                  finansiere nye bompengeprosjekter. Den forrige regjeringen, Bondevik
                  II-regjeringen, hadde prosjekter for rundt 14 milliarder kr. 

Så det er i hvert fall ikke tvil om at det har vært en kraftig vekst med den
                  rød-grønne regjeringen, i form av at bilistene skal flås enda mer – utover de 50
                  milliarder kr de allerede blir flådd for. Hvis man tar bort bompengene, er det ca.
                  50 milliarder kr i skatter, avgifter og moms på bil og bilrelaterte avgifter som
                  man nå tar inn fra bilistene, som man også må ta med i regnestykket. Bilistene
                  betaler langt mer enn det de skulle ha betalt. Hvis man hadde brukt de pengene som
                  man faktisk tar inn fra bilistene, på veiformål, hadde man fått verdens beste
                  infrastrukturnett, man hadde fått verdens beste veinett. Man hadde sannsynligvis
                  kunnet fått både verdens beste jernbanenett og alt annet innen infrastruktur med
                  så mye penger som bilistene allerede betaler inn i form av skatter og avgifter.
                  Altså har man et politisk flertall, samtlige partier med unntak av
                  Fremskrittspartiet, som synes det er helt greit å fortsette flåingen av bilistene
                  med over 19 milliarder kr i de siste fire årenes prosjekt for bompenger. 

 Min intensjon var å få noen til å føle seg litt rørt, eller i hvert fall omtalt på
                  en sånn måte at man følte seg litt presset – og det fikk jeg svar på. Jeg kan si
                  til representanten Tenden at Venstre og representanten aldri greier å berolige meg
                  uansett hva de måtte gjøre, for Venstre har bevist mer enn noe annet parti at de
                  er totalt udugelige når det gjelder infrastruktur – gjennom å ha hatt
                  samferdselsministeren i to perioder og lagt fram en nasjonal transportplan som
                  skulle gjelde de siste fire årene, som hadde vært en katastrofe for dette landet.
                  Hvis den nasjonale transportplanen som Torild Skogsholm la fram i sin tid, skulle
                  gjelde, hadde vi sannelig hatt store problemer. Og så glemmer en det. 

Til Oslopakke 3: Nei, som representanten Sortevik og andre har sagt her tidligere
                  i dag, Oslopakke 3 skal vedtas i denne sal, og Fremskrittspartiet stemmer nei, og
                  vi finner alternativ finansiering til det. Det kommer vi aldri til å rikke på. Jeg
                  synes det er en parodi når Venstre sier at de er for mer til vei. 

Til representanten Halleraker: Nei, jeg hadde selvfølgelig overhodet ikke i
                  tankene hva representanten Halleraker har foretatt seg privat i næringsvirksomhet.
                  Jeg tar ad notam det representanten Halleraker sier i de saker som vi behandler i
                  denne salen, og der er representanten Halleraker og Høyre offensive og har stemt
                  for samtlige 24 prosjekt. Det er det jeg legger til grunn når jeg sier at
                  representanten Halleraker og Høyre er noen av de mest offensive, også i
                  offentligheten, i presse og media. 

Representanten Rudihagen gjør nærmest litt narr av – jeg vet ikke om det var
                  bevisst, eller hva det var for noe – at Fremskrittspartiet har
                  standardformuleringer. Ja, det er jo de samme sakene, og jeg ser at posisjonen har
                  akkurat de samme standardformuleringene, de også. De slutter seg til alle mulige
                  bompengeprosjekt. Det har de gjort i 24 prosjekt, mens Fremskrittspartiet har
                  gjort det motsatte. Vi vil ønske statlig finansiering, og så er vi ferdig med det,
                  og sier nei til bompengene. 

Så til representanten Klinge. Jeg vet ikke om jeg greier å berolige
                  representanten, men vi kommer altså ikke til å bryte vårt program. Vi har alle
                  disse verktøyene, og vi har sagt at vi i løpet av 25 år skal gjennomføre en
                  infrastrukturpolitikk som gjør at vi får en framtidsrettet, moderne, effektiv,
                  sikker og miljøvennlig infrastruktur. Andre land har faktisk gjort det. Nordiske
                  land har 30-årsplaner. Fremskrittspartiet har en 25-årsplan. Det skal vi greie,
                  særlig når vi ikke bygger jernbane fra Narvik til Tromsø, som Senterpartiet ønsker
                  seg, og når vi ikke bygger høyhastighetstog, som Høyre ønsker seg. Da får vi mye
                  penger disponibelt. 

 Eg forstår at bompengar er in for Framstegspartiet å vera tydeleg på igjen. Det er
                  nærmast som du lurer på om det er islamistane som står bak dette med den måten ein
                  argumenterer på. Det er i alle fall «back to basics» når det gjeld strategi,
                  forstår eg. 

Men det er eit par ting: SV er for meir bompengar i byområda fordi me vil få vekk
                  ein del trafikk frå vegane. Faktisk er klimaforliket òg det, sånn at næringslivet
                  kan tena meir pengar. Framstegspartiet i Oslo styrer byen, og der er det
                  lastebileigarar som taper 100 000 kr i året fordi dei står i kø på grunn av
                  framstegspartipolitikk – 100 000 kr i året påfører framstegspartipolitikken det
                  private næringslivet. Så skuldar dei oss for å flå næringslivet. Det er heilt
                  feil. Det er det vegpartiet til Sortevik som gjer. Faktisk har SV støtte frå NHO
                  når det gjeld rushtidsavgift. Me har støtte frå lastebileigarane når det gjeld
                  rushtidsavgift. Eg trur det blir løysinga for Oslo og andre store byar, ikkje
                  berre for å gjera noko med klimaproblemet, men òg for å hjelpa næringslivet til å
                  tena meir pengar. 

Så har Sortevik enno ikkje gjort dette klart for meg: Han kallar bompengar røveri.
                  Røveri er altså ulovleg. Men då må det som Peter N. Myhre og partimedlem Siv
                  Jensen driv med i Oslo, vera røveri. Då må eg spørja: Kva er straffa for røveri?
               

 Til foregående taler: Representanten holdt på med det samme da vi behandlet
                  Oslopakke 3 for en tid tilbake i Stortinget. Svaret er rimeligvis det samme. Det
                  er Stortinget som vedtar finansieringen. Fremskrittspartiet vil ha statlig
                  finansiering, og Fremskrittspartiet i Oslo er ikke med i flertallet som vil ha
                  bomring i Oslo. Det er et annet flertall som vil ha det, og det flertallet
                  inkluderer ikke Fremskrittspartiet. 

Vi merker oss at SV er ærlig og tydelig på at de vil ha mer bompenger. Det er
                  greit, og det er avklarende. Vårt svar på det som forsøkes brukt som en
                  begrunnelse, nemlig hensynet til klimaet og en påtatt bekymring for næringslivet,
                  er at vi skal ha et velfungerende veisystem, inklusiv ringveisystem rundt de store
                  byene. Det vil fungere både transportmessig og miljømessig. 

En liten visitt til representanten Rudihagen, som i kjent arbeiderpartistil bruker
                  som forklaring at det er viktig å ha kontroll på kronekursen og renten. Jeg tror
                  at de andre nordiske land har samme ønske og samme bekymring, og at de i sine
                  nasjonale økonomier vil ha kontroll på sin egen valutakurs og sin egen
                  renteutvikling. Men de har unektelig klart det samtidig som de har bygd ut et helt
                  annet jernbane- og veinett. Så det går faktisk an. 

Så blir det kanskje litt underlig når representanten Rudihagen er bekymret over
                  høykonjunktur, at det er et problem. Vi sliter med det stikk motsatte, men la gå.
                  Hvis vi tar den utfordringen, er mitt svar at da graver representanten Rudihagen
                  seg ned i gammeldags sosialøkonomisk teori. Det er mange økonomer etter hvert – og
                  vi skal ikke så langt tilbake i tid før vi fikk dette omslaget – som har vist og
                  pekt på at det er forskjell på hvordan man bruker penger. Det er forskjell på å
                  spise pengene opp, bruke dem opp på 12 måneder, og å bruke dem på å investere i
                  infrastruktur som står i 50 til 100 år. Mange økonomer har pekt på at selv under
                  høykonjunktur i Norge har det vært rom for å bruke et betydelig antall milliarder
                  mer årlig på å bygge ut infrastruktur i Norge uten at det har gått ut over
                  kronekursen og renten. Så det er mulig om man vil. Det er min melding til
                  representanten Rudihagen. Men da må man altså skille mellom utgift og investering,
                  slik Fremskrittspartiet vil. Man må bruke statlige lån til å bygge ut de store
                  etapper og store korridorer, slik Fremskrittspartiet vil. I tillegg må man øke
                  budsjettene, slik Fremskrittspartiet vil. 

 Flere har ikke bedt om ordet til sak nr. 14. 

(Votering, se side 2204) 

Den reglementsmessige tida for formiddagens møte er over. Møtet heves, og nytt
                  møte settes igjen kl. 18. 





                    

 Under debatten har Arne Sortevik sett fram eit forslag på vegner av
                  Framstegspartiet. Forslaget lyder: 

«Stortinget samtykker i at bygging av E6 Nidelv bru–Grillstad og E6
                     Værnes–Kvithammar slik disse prosjektene er omtalt i St.prp. nr. 31
                     (2008–2009), finansieres fullt ut av staten. Samferdselsdepartementet får
                     fullmakt til gjennom Statens vegvesen Vegdirektoratet å ta opp nødvendige lån
                     for å gjennomføre utbyggingen. Statlig finansiering innarbeides i Revidert
                     nasjonalbudsjett 2009.» 

Det blir votert alternativt mellom dette forslaget og tilrådinga frå komiteen. 

Komiteen hadde tilrådd: 

I 

Stortinget samtykker i at bompengeselskapet får tillatelse til å ta opp lån og
                  kreve inn bompenger til bygging av E6 Nidelv bru–Grillstad og E6
                  Værnes–Kvithammar. Vilkårene framgår av St.prp. nr. 31 (2008–2009) og Innst. S.
                  nr. 130 (2008–2009). 

II 

Samferdselsdepartementet får fullmakt til å inngå avtale med bompengeselskapet og
                  fastsette nærmere regler for finansieringsordningen. 

Votering:

Ved alternativ votering mellom tilrådinga frå komiteen og forslaget frå
                  Framstegspartiet blei tilrådinga vedteken med 76 mot 20 røyster.

(Voteringsutskrift kl. 19.42.08)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa innanfor den fordelte taletida. 

Vidare foreslår presidenten at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Rv. 80 er innfartsvegen til fylkeshovedstaden Bodø og er en
                  av de viktigste innfartsårene i Nordland fylke. I Bodø kommune bor det i dag ca.
                  47 000 innbyggere, og det er en kommune i stadig vekst. Bodø by er en bo-,
                  arbeids- og serviceregion for Saltens kommuner, i alt ni kommuner, som til sammen
                  har 76 000 innbyggere. 

Det er stor trafikk på strekningen, og det er bl.a. 800 større kjøretøy pr. døgn
                  og ca. 10 000 totalt – det er ikke lite. Strekningen har to spesielle punkt som
                  har forhøyet risiko for veibrudd. Det er Hestsundet bru – eller, som vi sier,
                  Hopen bru – og Hopshamran. Brua er 60 meter lang og 5,5 meter bred, og den ble
                  bygd i 1947. Brua var neppe tiltenkt trafikken som er i dag. Det var vel ikke
                  mange biler på den tiden. 

Den 1. november 2008 var tilstanden så kritisk at brua ble nedklassifisert fra
                  veigruppe A til B. Det ble også besluttet å iverksette kortsiktig tiltak med å ta
                  i bruk en beredskapsbru på stedet. Den 13. februar 2009, for ikke så mange dager
                  siden, ble reservebrua åpnet for trafikk, som går parallelt med dagens bru.
                  Trafikken går nå på den midlertidige brua og Hestsundet, eller Hopen, bru er
                  stengt. Reservebrua har to felt og ingen aksellastbegrensninger. Reservebrua vil
                  gi et tilbud til dagens trafikanter på kort sikt. Strekningen er smal og utsatt
                  for stein og bl.a. isras. Strekningen vurderes som et raspunkt, og det er en ca.
                  40 meter lang strekning med sig i veien. 

Det som er mest ønskelig, og som det jobbes med i forhold til rv. 80, er å legge
                  rv. 80 utenom Hopen via en ny bruforbindelse, mellom Løding og Vikan, en ny
                  Hopenbru. En slik omlegging vil også føre til at man unngår den rasutsatte
                  strekningen på dagens rv. 80. Jeg vil også peke på at en omlegging på denne
                  strekningen vil korte ned avstanden mellom Fauske og Bodø. Regjeringens
                  prioriteringer for stamveinettet fra og med 2010 vil bli fremmet i NTP 2010–2019.
                  Jeg viser også til at Regjeringens prioriteringer for rv. 80 mellom Fauske og Bodø
                  i planperioden vil måtte ses i sammenheng med det lokale arbeidet som pågår med å
                  planlegge omfang og innhold i de kommende faser av Vegpakke Salten. 

Én ting ønsker jeg å slå fast: Reservebrua må være en kortsiktig løsning. En
                  reservebru er en reservebru, og den skal kunne nyttes også på eventuelle andre
                  steder som kommer opp i en slik kritisk situasjon. Derfor må dette være en
                  kortsiktig og midlertidig løsning. Å få en god og sikker transportløsning er
                  særdeles viktig – ikke minst for pendlerne og for næringstransporten. 

Vi har hatt mange diskusjoner om bompenger i dag. Vegpakke Salten er også et
                  bompengeprosjekt. Men jeg har ikke hørt de store protestene mot at man ønsker å
                  bompengefinansiere både Saltenpakke 1 og Saltenpakke 2. 

 I motsetning til i forrige sak skal jeg klare meg med ett innlegg, og antakelig et
                  kort innlegg. 

Saksordføreren har på en utmerket måte redegjort for hvorfor Fremskrittspartiet
                  fremmer forslaget som ligger til grunn for behandlingen her. Det er behov for en
                  bedre forbindelse enn en reservebro. Det er også behov for å få en fast, ny
                  broforbindelse fort på plass. Fremskrittspartiet mener at den sikreste måten å få
                  det til på, er at staten allerede i forbindelse med revidert nasjonalbudsjett for
                  2009 bevilger de pengene som er nødvendig. I tråd med det fremmer vi forslag i to
                  punkter. Jeg beklager at vi står alene om løsningen. Men vi har en felles
                  beskrivelse av et akutt transportproblem. 

Jeg tar opp forslaget i to punkter. 

 Representanten Arne Sortevik har teke opp det forslaget han refererte til. 

 Saksordføraren har gjort greie for regjeringspartia sitt syn i denne saka. Som han
                  sa, vart reservebrua opna den 13. februar. Den 13. mars blir NTP lagd fram, og då
                  vil ein koma tilbake til ulike ting knytte til Bodø-området. 

Grunnen til at eg tek ordet, er at dei raud-grøne partia nyleg har motteke eit
                  brev frå Bodø, som òg er sendt til samferdselsministeren. Der ønskjer ein seg inn
                  i belønningsordninga for kollektivtransport. Det som kjenneteiknar dette området,
                  er den enorme bilismen, store utslepp frå bilismen og veldig dårleg kollektivdel,
                  mykje dårlegare enn i f.eks. Tromsø. Tromsø-folk tek bussen fire gonger så mykje
                  som Bodø-folk. Det betyr at det må gjerast ein veldig stor innsats, både for å
                  byggja ut jernbanen i området og få fleire stasjonar, bl.a. på Tverrlandet, og å
                  få utbetra busstilbodet, og kanskje òg sjå på ei bybaneløysing. 

Grunnen til at eg tek opp dette, er at dei ulike gruppeleiarane frå
                  Arbeidarpartiet, SV og Senterpartiet peiker på i brevet sitt at me rett og slett
                  må gjera noko dramatisk for å få ned biltrafikken. Me må ikkje satsa på
                  ytterlegare bygging av firefelts vegar. Me må ikkje leggja opp til meir
                  biltrafikk. Me må få ein politikk på området som gjer at folk vel det kollektive
                  transportmidlet. Det er poenget mitt – ei klar beskjed til Bodø-regionen: Ja, SV
                  vil gjerne følgja opp det initiativet som dei ber om i brevet, men ein må lokalt
                  gjera ein jobb for å få folk til å reisa kollektivt og klimavenleg. 

 Sammenbruddet av Hopen bru på rv. 80 mellom Løding og Vikan er et godt eksempel på
                  det store etterslepet som vi har på vedlikehold av veinettet i landet vårt. Rv. 80
                  er innfartsveien til Bodø og en av de mest trafikkbelastede strekningene i
                  Nord-Norge, og Saltenpakke 1 og 2 skal bidra til en betydelig standardheving av
                  deler av veien mellom Fauske og Bodø, herunder også ny Hopen bru. Det er bare synd
                  at brua brøt sammen før nybrua kunne være på plass. 

Det er grunn til å berømme både regionveisjefen og ministeren for at vi på en så
                  hurtig og grei måte klarte å få den midlertidige brua på plass den 13. februar i
                  år. 

Så er planleggingen av nybrua i gang. Kristelig Folkeparti la inn 20 mill. kr
                  ekstra utover Regjeringens budsjett til forsert planlegging av Hopen bru, slik at
                  arbeidet med nybrua skulle kunne komme i gang så fort som mulig. 

For øvrig vil Kristelig Folkeparti komme sterkt tilbake til bl.a. Salten-pakke 2
                  og Hopen bru i forbindelse med Nasjonal transportplan. 

Siden jeg ikke deltok i den store debatten om bompengefinansiering før vi tok
                  pause, skal jeg bare kort en liten tur innom det temaet uten å dra i gang den
                  debatten på nytt igjen. 

Jeg er litt forundret over forslaget fra Fremskrittspartiet denne gangen. Det var
                  snakk om at regjeringspartiene og bl.a. Kristelig Folkeparti har stemt for
                  bompengefinansiering 24 ganger i denne perioden. Samtidig har Fremskrittspartiet
                  fremmet likelydende forslag i 24 saker. Nå står det jo i svarbrevet fra ministeren
                  at man er i gang med planleggingen av ny Hopenbru som skal inn i Salten-pakken og
                  drøftes i Nasjonal transportplan, og at man må regne med at det går minst
                  halvannet år før man i det hele tatt kan være i gang med brua. Da forundrer det
                  meg litt at man i punkt II i forslaget fra Fremskrittspartiet velger å skrive på
                  nytt igjen: 

«Stortinget ber Regjeringen fremme forslag om statlig fullfinansiering av
                     prosjektet i forbindelse med Revidert nasjonalbudsjett 2009.» 

Det er ikke mulig, hvor mye man enn hadde villet, å gå i gang med denne brua i
                  2009. Men jeg går ut fra at Fremskrittspartiet har så mye penger at man bare kan
                  ta det på forskudd. Hvis ikke vil jeg gjerne ha en forklaring på hvorfor. 

 Eg vil innleie med å seie meg nøgd med at interimsbrua i Hopen i Bodø, som er ei
                  midlertidig erstatning for dagens Hestsundet bru, Hopenbrua, no er opna for
                  trafikk. 

Brua vart opna den 13. februar i år. Det har vore høgt prioritert å få på plass ei
                  midlertidig bru så raskt som mogleg. Interimsbrua har to felt, den har ingen
                  aksellastavgrensingar og vil gje eit tilfredsstillande tilbod til dagens
                  trafikantar på kort sikt. På lengre sikt er det likevel sterkt ynskjeleg å leggje
                  rv. 80 utanom Hopen, via eit nytt brusamband mellom Løding og Vikan, altså ei ny
                  Hopen bru. Dette vil, i tillegg til å erstatte den gamle brua, føre til at ein
                  unngår den rasutsette strekninga på dagens rv. 80 gjennom Hopshamran vest for
                  Hopen. Samtidig vil eit nytt brusamband innebere ei innkorting mellom Fauske og
                  Bodø i forhold til dagens veg. 

Arbeid med planlegging av ny Hopen bru er sett i gang. Kommunedelplan for eit nytt
                  brusamband med tilknytingar til rv. 80 er vedteken. Arbeidet med reguleringsplan
                  er i ein oppstartfase. Reguleringsplanen er venta ferdigstilt i 2009, med
                  atterhald om politisk handsaming i Bodø kommune. 

Regjeringa sine prioriteringar for stamvegnettet frå og med 2010 vil verte
                  presentert i stortingsmeldinga om Nasjonal transportplan for 2010–2019. Utbygging
                  av rv. 80 mellom Fauske og Bodø må sjåast i samanheng med det lokale arbeidet med
                  komande fasar av Vegpakke Salten. 

 Det blir replikkordskifte. 

 Det er jo nettopp konklusjonen i statsrådens innlegg Fremskrittspartiet er opptatt
                  av og uenig i. Dette er et spesielt prosjekt. Det er slik at et av de viktigste
                  infrastrukturtiltakene til en såpass stor by som Bodø, som svært mange er avhengig
                  av å bruke i daglig pendling til og fra byen, rett og slett ramler sammen og må
                  erstattes med en midlertidig bro – som riktignok er åpnet, og det er bra. Men det
                  er jo bedrøvelig å registrere at infrastrukturen er så dårlig at en permanent
                  gammel bro må erstattes med en midlertidig nødløsning. Derfor mener vi at det må
                  være riktig i tilfeller som dette, at staten klart gir signaler om at dette vil
                  staten finansiere – ikke i en kommende bompengepakke, men dette ser staten det som
                  sitt klare ansvar å finansiere. Og det vil jeg utfordre statsråden på: Hvorfor
                  skal ikke og bør ikke dette være en klart statlig oppgave å finansiere hundre
                  prosent? 

 For det første vil eg seie at punkt II i forslaget frå Framstegspartiet er ei
                  umoglegheit. Det er ikkje mogleg å starte opp prosjektet i 2009 – det gløymde eg å
                  ta med i innlegget mitt. 

Dernest ligg det i dag ein Vegpakke Salten som ein ynskjer å få gjennomført frå
                  lokalt hald, og det er heilt naturleg at ein i samband med bygging av denne brua
                  ser det i samanheng. Så får vi kome tilbake til korleis finansieringsansvaret vert
                  i dette konkrete prosjektet. Det har eg ikkje teke stilling til pr. i dag. 

 Det er fullt mulig, om man vil, å gi et klart forpliktende signal om at man fullt
                  ut vil finansiere med statlige midler en viktig del av infrastrukturen i Bodø by,
                  som faktisk er ramlet sammen og erstattet med en midlertidig løsning. Det er
                  selvfølgelig fullt mulig for en regjering som har økt bompengefinansieringen med
                  30 pst., å gi det svaret som statsråden nå har gitt, nemlig at dette må inn i en
                  bompengepakke. Men det som karakteriserer mange bompengepakker, er jo at man
                  løfter et eksisterende veinett som er i bruk, og som er brukbart. Her har vi altså
                  en spesiell situasjon hvor det gamle ikke er brukbart, og vi erstatter det med en
                  nødløsning. Det er fortsatt vårt utgangspunkt. Det er fortsatt Fremskrittspartiets
                  syn at det må være mulig å gi en forpliktelse på at staten fullt ut erstatter et
                  permanent anlegg som er ubrukelig på grunn av forfall. 

 Eg har oppfatta etter debatten tidlegare i dag at uavhengig av kva som er
                  bakgrunnen for eit bompengeprosjekt, har Framstegspartiet bestemt seg for å seie
                  nei til det, anten det gjeld naudløysing, oppgradering eller utviding. Og det er
                  slik at uansett kvar ein byggjer veg i dag, avløyser han eit utslite vegnett, som
                  har vorte for lite og for trongt. Det er derfor det vert laga bompengeringar. Det
                  er derfor me har auka samferdsleløyvingane med 15 milliardar kr frå førre periode
                  til denne perioden – me har brukt 15 milliardar kr meir. 

Eg høyrer Framstegspartiet gjentek at me har auka bompengane. Ja, det har me, òg
                  for å finansiere bompengeprosjekt som vart vedtekne i førre periode, for dei dreg
                  me med oss inn i denne perioden. Det gjer me, og det skal me fortsetje med. Me
                  skal fortsetje med å leggje fram prosjekt – mange prosjekt – som skal få stor
                  aktivitet i Veg-Noreg, for det er folk opptekne av, og det ynskjer folk rundt i
                  det ganske land. 

 Fleire har ikkje bedt om ordet til replikk. 

Fleire har heller ikkje bedt om ordet til sak nr. 15. 

(Votering, sjå side 2204) 





                    

 Under debatten har Arne Sortevik sett fram eit forslag på vegner av
                  Framstegspartiet. Forslaget lyder: 

«I 

Stortinget ber Regjeringen raskest mulig igangsette planlegging, prosjektering
                     og bygging av ny bro på rv 80 mellom Løding og Vikan. 

II 

Stortinget ber Regjeringen fremme forslag om statlig fullfinansiering av
                     prosjektet i forbindelse med Revidert nasjonalbudsjett 2009.» 

Det blir votert alternativt mellom dette forslaget og tilrådinga frå komiteen. 

Komiteen hadde tilrådd: 

Dokument nr. 8:11 (2008–2009) – representantforslag fra stortingsrepresentantene
                  Kenneth Svendsen, Jan Arild Ellingsen og Per Sandberg om raskest mulig å starte
                  planlegging, prosjektering og bygging av ny bro på rv 80 mellom Løding og Vikan,
                  samt legge frem forslag om statlig finansiering i forbindelse med Revidert
                  nasjonalbudsjett 2009 – vedlegges protokollen. 

Votering:

Ved alternativ votering mellom tilrådinga frå komiteen og forslaget frå
                  Framstegspartiet blei tilrådinga vedteken med 76 mot 20 røyster.

(Voteringsutskrift kl. 19.43.10)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til replikkordskifte på
                  inntil fem replikkar med svar etter innlegg frå medlemer av Regjeringa innanfor
                  den fordelte taletida. 

Vidare foreslår presidenten at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er vedteke. 

 (ordfører for saken): Komiteen har behandlet representantforslag fra
                  stortingsrepresentantene Per Sandberg, Arne Sortevik og Bård Hoksrud om utredning
                  om mulig forlengelse av Flytoget til Sandefjord Lufthavn Torp og Moss Lufthavn
                  Rygge. 

Flertallet, ved regjeringspartiene, Arbeiderpartiet, Sosialistisk Venstreparti og
                  Senterpartiet, viser til statsrådens svarbrev i sine merknader i innstillingen,
                  hvor det bl.a. framgår at det etter Samferdselsdepartementets vurdering ikke er
                  behov for et eget utredningsarbeid nå knyttet til dedikerte flytogforbindelser til
                  Sandefjord Lufthavn Torp og Moss Lufthavn Rygge. I stedet bør mulighetene for et
                  framtidig togtilbud tilpasset flypassasjerenes behov løpende vurderes i det
                  ordinære arbeidet med å legge utbyggingsstrategien for jernbanen i de sørlige
                  delene av intercityområdet. Dette vil det bl.a. bli arbeidet med fram mot NTP
                  2014–2023. I tillegg må problemstillingen vurderes i lys av utviklingen i
                  markedet, dvs. passasjerveksten på de to flyplassene og mulige framtidige
                  ombygginger/flyplassutvidelser i den forbindelse. Blant annet på bakgrunn av dette
                  foreslår flertallet i innstillingen at forslaget ikke bifalles. 

Høyre, Kristelig Folkeparti og Venstre viser til at det arbeides med planer om en
                  ny flyterminal ved Sandefjord Lufthavn, med en integrert stasjon på Vestfoldbanen,
                  og videre at det er mulig å se for seg en tilknytning mellom Moss Lufthavn Rygge
                  og en framtidig høyhastighetsbane gjennom Østfold mot Sverige. 

Partiene støtter forslagsstillernes intensjon om å legge til rette for et moderne,
                  sikkert og miljøvennlig transportnett i østlandsområdet, gjennom bl.a. økt satsing
                  på jernbane, men viser til at Flytoget AS er et rent trafikkselskap, som opererer
                  på kommersielt grunnlag på strekningen Asker–Gardermoen. 

Partiene viser til at det i statsrådens svarbrev går fram at det er langt fram til
                  et markedsmessig grunnlag for et dedikert flytogtilbud mellom f.eks. Oslo og Torp,
                  og at Flytoget selv har pekt på at det i dag ikke er markedsgrunnlag for et
                  dedikert flytogtilbud verken til Rygge eller til Torp. 

Høyre, Kristelig Folkeparti og Venstre peker også på at Flytoget AS har gitt
                  uttrykk for at selskapet har som ambisjon å utvide sin kommersielle virksomhet
                  gjennom å drive mer av intercitytrafikken på Østlandet, og at en slik utvidelse av
                  selskapets virksomhet kan ses i sammenheng med en opprettelse av et styrket
                  flytogtilbud til de regionale lufthavnene på Østlandet i regi av Flytoget AS.
                  Partiene viser til at det krever opprustning av infrastrukturen i
                  intercitytriangelet. 

Partiene peker også på at satsingen på togdrift på et kommersielt grunnlag gjennom
                  Flytoget AS har vært en suksess. Flytoget AS kan vise til gode resultater gjennom
                  stor tilfredshet blant sine kunder og sine ansatte. Flytoget ble kåret til Norges
                  beste arbeidsplass i 2008 gjennom «Great Place to Work»-undersøkelsen, og til
                  Norges sterkeste merkevare gjennom BIs kundebarometer i 2008. 

Partiene er positive til at Flytoget AS ser nye muligheter for togdrift innen
                  persontransport på jernbane, og mener det bør legges til rette for at Flytoget AS
                  kan utvide sin virksomhet. 

Partiene peker også på at dette kan gjøres uavhengig av om arbeidet med
                  konkurranse på jernbanen videreføres eller ikke. Men for Venstres del er det
                  viktig at overdragelse av togdrift fra NSB i større grad må være basert på
                  konkurranse. 

Så utfordrer jeg Fremskrittspartiet litt når det gjelder noe som står i
                  innstillingen på side 3. I én kolonne står det nemlig at de ønsker at Flytoget
                  skal transportere på eksisterende jernbanenett, mens det i neste kolonne står at
                  de ønsker en egen trasé med en lang tunnel. Jeg vil utfordre Fremskrittspartiet på
                  hva de egentlig mener, om Flytoget skal være på eksisterende trasé, eller om de
                  ønsker en ny trasé og en lang tunnel for Flytoget. 

Avslutningsvis regner jeg med at forslagsstillerne og de andre partiene vil fremme
                  sitt syn i saken. 

Jeg tar med dette opp forslagene der Venstre er medforslagsstiller. 

 Representanten Borghild Tenden har teke opp dei forslaga ho refererte til. 

 Saksordføraren hadde ein veldig grundig gjennomgang av innstillinga og det som da
                  er fleirtalsinnstillinga. Så for min del skal eg vere nokså stutt. 

Jernbanen er ein sentral del av den noverande Nasjonal transportplan, og det er
                  ikkje grunn til å tru at han vil vere ein mindre sentral del av den kommande
                  transportplanen, som blir lagd fram i mars. Stortinget vil da få rikeleg anledning
                  til å diskutere strukturen på jernbanenettet og tilbringartenesta til flyplassane
                  fram til klubba fell – truleg 11. juni. 

Gode kollektivtilbod til flyplassane er viktig. Det ein ser, er at tilbodet betyr
                  mykje for korleis folk vel å reise. 62 pst. nyttar kollektivtransport til
                  Gardermoen. Det er eit godt eksempel på at eit godt tilbod kan gi ein svært god
                  effekt. 

Lågare trafikkmengd gjer det vanskeleg å skape eit like attraktivt kollektivtilbod
                  til Rygge og Torp, som er temaet i dette representantforslaget. Det er likevel
                  gode kollektivtilbod til og frå Torp og Rygge, òg med tog. Torp, som er den
                  største av dei to flyplassane, har no fått ein eigen haldeplass på Vestfoldbanen.
                  Det gir flypassasjerane eit attraktivt togtilbod som mange reisande har valt å
                  nytte seg av. 

Regjeringa støtta eit forslag frå Vestfold fylkeskommune og foreslo finansiering
                  av den nye haldeplassen i St.prp. nr. 24 for 2007–2008. I år reknar ein med at
                  meir enn 100 000 reisande vil nytte seg av denne haldeplassen. 

Med dei relativt små trafikkmengdene til Torp og Rygge er det nok lite aktuelt,
                  slik eg ser det, med flytogsamband lausrive frå togtrafikken elles. Men den
                  diskusjonen kan vi fortsetje med når Nasjonal transportplan kjem til Stortinget.
               

 I triangelet Gardermoen–Sandefjord–Moss har Østlandet nå tre flyplasser. Innenfor
                  norsk luftfart har trafikken økt kraftig fram til slutten av 2008. Selv om
                  trafikkveksten nå har stoppet opp i en periode, ser det ut som om veksten vil
                  fortsette også i framtiden. I tillegg er persontransport med fly viktig, både når
                  det gjelder transport innenfor landets grenser og transport til og fra Norge. 

Sandefjord Lufthavn Torp var pr. 31. desember 2007 landets syvende største
                  lufthavn målt i totalt antall passasjerer. Av de syv største lufthavnene hadde
                  Sandefjord Lufthavn Torp den høyeste veksten. Eksklusiv transfer- og
                  transittpassasjerer er Sandefjord Lufthavn Torp landets femte største. Avstanden
                  fra Oslo er ca. 100 km. NSBs Vestfoldbanen trafikkerer strekningen
                  Oslo–Sandefjord–Skien tur–retur. I 2008 åpnet stasjonen Torp, som ligger på
                  Vestfoldbanen mellom Stokke og Sandefjord. Fra Torp stasjon er det shuttlebuss til
                  og fra flyplassen til alle tog. 

Moss Lufthavn Rygge er sentralt plassert i Østfold og er nyåpnet. Med nytt
                  terminalbygg, ny infrastruktur, parkering og rullebane er lufthavnen spesielt
                  tilrettelagt for et bredt spekter av nasjonal og internasjonal rute- og
                  chartertrafikk. Avstanden fra Oslo er ca. 60 km. NSBs regiontog har også hyppige
                  avganger til Rygge. Fra Oslo S og Halden går det tog hver time på hverdager. Rygge
                  stasjon ligger 4 km unna. 

Vi mener også at det å ha de to mindre flyplassene Rygge og Torp i tillegg til
                  hovedflyplassen på Gardermoen, er en riktig strategi for luftfarten på Østlandet,
                  og det kan bidra til å utsette behovet for en tredje rullebane på Gardermoen.
                  Samtidig er det en utfordring å sørge for at alle de tre flyplassene blir gode
                  transportknutepunkt. Vi mener derfor at det er viktig med direkte tilknytning
                  mellom flyplass og moderne jernbanetransport. 

Posisjonen til dagens flytog blant reisende er svært god og står i kontrast til
                  produksjonen og omdømmet som NSB for tiden har. Enkelte hevder at dette
                  utelukkende skyldes at Flytoget opereres på nytt jernbanenett. Vi mener at dette
                  ikke nødvendigvis er avgjørende for det gode omdømmet Flytoget har fått, men at
                  også Flytogets organisering, produktinnhold og holdninger til kundene har vært
                  avgjørende viktig for Flytogets sterke posisjon i dag. 

Vi mener også at man ved å la Flytoget få ansvaret for også å betjene de to andre
                  flyplassene, Torp og Rygge, vil revolusjonere dagens trafikk med hastigheter på
                  inntil 200 km/t. Med få, men likevel noen stopp på veien vil også andre reisende
                  langs strekningene kunne ha stor nytte av et slikt persontransporttilbud. Vi mener
                  derfor at en forlengelse av Flytoget til henholdsvis Torp og Rygge kan være en
                  viktig del av en samlet transportstrategi i området Grenland, Halden og Hamar og
                  bidra til et moderne, sikkert og miljøvennlig transportnett i Østlandsområdet. 

Vi registrerer at statsråden i sitt svar til komiteen viser til at man mener at
                  det ikke er noe behov nå for et eget utredningsarbeid knyttet til dedikerte
                  flytogforbindelser til Sandefjord Lufthavn Torp og Moss Lufthavn Rygge. I stedet
                  vil man arbeide fram mot NTP for perioden 2014–2024. Vi synes dessverre at dette
                  er veldig defensivt. Vi hadde håpet at en regjering som på både inn- og utpust
                  hevder at den er for jernbane, og påstår at den satser på jernbane, hadde vært mer
                  positiv til å se mulighetene og raskest mulig hadde fått laget en utredning om
                  forlengelse av Flytoget til Sandefjord Lufthavn Torp og Moss Lufthavn Rygge, som
                  en del av et moderne, sikkert og miljøvennlig transportnett i Østlandsområdet. 

Jeg synes faktisk også det er viktig å ha med seg at det i Jernbaneverkets
                  stamnettutredning «Mer på skinner fram mot 2040» på side 29 står helt klart: 

«Muligheten for å betjene Torp og Værnes flyplasser med jernbane og et
                     flytogtilbud bør vurderes nærmere. Tilsvarende gjelder for Rygge flyplass
                     dersom denne får et omfattende flytilbud med stort regionalt nedslagsfelt.»
                  

Vi mener derfor at det er helt på sin plass å få en utredning nå, og det må skje
                  kjapt, slik at man viser at man er offensiv, at man vil noe – flytte passasjerer
                  og ha et godt transportnett også på jernbane mellom flyplassene i Østlandsområdet. 

Jeg tar dermed opp det forslaget som Fremskrittspartiet har fremmet i saken. 

 Representanten Bård Hoksrud har teke opp det forslaget han refererte til. 

 Sakens ordfører redegjorde på en glimrende måte for saken, og også for de
                  merknader der vi står sammen med Venstre i denne saken. Så her har jeg lite å
                  legge til. Men bare så det skal være sagt: Vi støtter fullt ut at det utvikles et
                  togtilbud som kan betjene disse to lufthavnene. 

Jeg har en liten betraktning og kanskje til og med et spørsmål. For det er jo slik
                  at Flytoget, som er et AS, er en kommersiell aktør. Og de uttaler i denne saken,
                  slik vi har forstått det, at det ikke vil være lønnsomt i overskuelig tid med et
                  flytogtilbud slik de tilbyr det, og slik vi kjenner det fra Gardermoen til Oslo og
                  videre vestover i dag. Likevel fremmer Fremskrittspartiet dette forslaget. Da
                  lurer jeg på om vi aner konturene av en ny politikk her, for i andre
                  jernbanedebatter tidligere har vi fått høre at når det gjelder
                  høyhastighetsjernbane i Norge, er Fremskrittspartiet tilhenger av det, men kun
                  hvis dette er lønnsomt. Dette vil det i tilfelle være svært interessant å få et
                  svar på, for det kan jo gi bedre forhandlingsmuligheter for å få etablert et
                  høyhastighetstilbud i framtiden. 

 Eg for min del kunne tenkja meg å ta Flytoget til Stavanger. Det skulle berre gå
                  endå litt fortare, slik at me slapp å stoppa på Torp og andre stader. Det er jo
                  det som er framtida: å få ned flytrafikken nasjonalt. 

Så er det den problemstillinga som ein frå Framstegspartiet si side vel ikkje å
                  stilla seg særleg aktivt til: Kor mykje skal ein tappa Gardermoen for ressursar?
                  Kor mykje skal ein forsøkja å på ein måte torpedera den politikken ein har hatt på
                  flyplassar og i flytrafikken i dei siste ganske mange tiåra? Gardermoen er jo den
                  flyplassen som saman med fire andre bidreg til at me held oppe rutene rundt
                  omkring i heile landet. Men eg trur gjerne at Framstegspartiet ønskjer å leggja
                  ned mange flyplassar rundt omkring i Noreg og i distrikta. Då er det jo god
                  politikk å øydeleggja for Gardermoen. Det er vel det me ser konturane av her. 

Eg synest det er veldig interessant det som saksordføraren var inne på på ein god
                  måte, at Flytoget, som er eit 100 pst. statleg ått selskap, blei kåra til den
                  beste arbeidsplassen. Det er ingen som har følt behov for å privatisera det,
                  tydelegvis, men her er det altså staten som eigar som driv det beste tilbodet i
                  landet. Og eg forstår no at alle, inklusiv Venstre, er fornøgd med at staten og
                  ingen andre driv Flytoget. Så det er veldig bra. 

Så minner eg om at me på Norden-reisa til komiteen fekk veldig mange førespurnader
                  og ønske om eit tettare samarbeid på jernbane, ikkje minst frå Göteborg-distriktet
                  si side, for å få opp farten på toget og få eit samarbeid i Norden, slik at Noreg
                  kan kopla seg på både det høgfartsnettet som kjem i Sverige, og på det danske, det
                  tyske og det europeiske elles. Det trur eg me må tenkja meir på enn på å få eit
                  tog til Rygge – mykje lenger fram enn det Framstegspartiet vel å gjera – nemleg
                  lyntogsløysingar som bringar oss ut i Europa, og lyntogsløysingar som reduserer
                  flytrafikken i Noreg slik at me dermed gjer ein innsats for å forbetra klimaet i
                  nasjonen. Slik er det med den saka! 

 Kristelig Folkeparti støtter intensjonen i dette forslaget fra Fremskrittspartiet,
                  nemlig å intensivere arbeidet med utbygging av jernbaneinfrastrukturen i
                  intercitytriangelet på Østlandet for også å legge grunnlaget for et styrket
                  togtilbud til og fra lufthavnene Torp og Rygge. Kristelig Folkeparti er derfor
                  medforslagsstiller til forslag nr. 1. 

Kristelig Folkeparti er for videre konkurranseutsetting av togtilbudet i Norge, og
                  vi ser gjerne at Flytoget AS melder seg på i en slik anbudskonkurranse for å drive
                  flere togstrekninger på kommersielt grunnlag. Vi kan derimot ikke se at det er
                  statens oppgave å prioritere Flytoget framfor andre på de nevnte strekningene. NSB
                  eller andre togselskap vil også kunne betjene disse lufthavnene på en utmerket
                  måte, og Kristelig Folkeparti imøteser en styrking av togtilbudet i
                  intercitytriangelet i østlandsområdet, enten det skjer med Flytoget, med NSB, ved
                  anbudsutsettelse eller i rent offentlig regi. 

Flytoget AS må gjerne utvide sin virksomhet på kommersielt grunnlag, men Kristelig
                  Folkeparti vil advare sterkt mot at Flytoget i sin nåværende form skal betjene
                  stopp som ikke er tilknyttet flyplass, og ta opp passasjerer som ikke skal til
                  flyplass. Det vil etter Kristelig Folkepartis mening undergrave Flytogets
                  legitimitet og svekke et suksesskonsept innen norsk kollektivtrafikk. 

Kristelig Folkeparti stemmer derfor ikke for mindretallsforslag nr. 2. 

 Eg viser til Dokument nr. 8:19 for 2008–2009 og Innst. S. nr. 147 for 2008–2009
                  med forslag frå komiteen sine representantar frå Framstegspartiet om å be
                  Regjeringa kome med ei utgreiing om forlenging av Flytoget til Sandefjord Lufthavn
                  Torp og Moss Lufthavn Rygge som del av eit moderne, sikkert og miljøvenleg
                  transportnett i austlandsområdet. Eg viser i denne samanheng til mitt skriftlege
                  svar i brev av 19. desember 2008 i samband med komiteen si handsaming av saka. 

Etter mi meining er det ikkje no behov for å setje i gang eit eige
                  utgreiingsarbeid knytt til eigne flytogsamband til Sandefjord Lufthavn Torp og
                  Moss Lufthavn Rygge. I staden bør moglegheitene for eit framtidig togtilbod
                  tilpassa flypassasjerane sitt behov verte vurderte i det ordinære arbeidet med å
                  leggje utbyggingsstrategien for jernbana i dei sørlege delar av intercityområdet.
                  Dette vil det m.a. verte arbeidd med fram mot rulleringa av Nasjonal transportplan
                  2014–2023. I tillegg må problemstillinga vurderast i lys av utviklinga i
                  marknaden, dvs. passasjerveksten på dei to flyplassane og framtidige ombyggingar
                  eller utvidingar av desse flyplassane. 

Utvikling av togtilbodet og jernbanen sin infrastruktur retta mot Sandefjord og
                  Moss lufthamner må byggje på langsiktige vurderingar av desse lufthamnene sine
                  roller i høve til betening av Austlandet, medrekna samspelet mot Oslo Lufthavn
                  Gardermoen. Gardermoen er landets hovudflyplass, og Rygge og Torp er regionale
                  flyplassar som skal betene ein regional marknad. NSB tilbyr i dag avgangar kvar
                  time på både Østfoldbana og Vestfoldbana, med skyttelbuss frå respektive Rygge og
                  Torp stasjonar til lufthamnene. Torp haldeplass vart oppretta for eitt år sidan
                  etter initiativ frå Vestfold fylkeskommune. 

Utbygging av intercitystrekningane på Austlandet er ein viktig del av gjeldande
                  norsk jernbanepolitikk. Beteninga av lufthamnene på Torp og Rygge vert vurdert i
                  den løpande vurderinga av togtilbodet som vert gjord i ruteplanlegginga og knytt
                  opp mot investeringsplanar i infrastruktur og materiell. Alt dette skjer i eit
                  samarbeid mellom Jernbaneverket, NSB AS og fylkeskommunane. 

Samferdselsdepartementet kjøper persontransporttenester med tog på alle
                  strekningar som er bedriftsøkonomisk ulønsame. Dette gjeld òg intercitytrafikken
                  på Vestfoldbana og Østfoldbana. Resultata av forhandlingane vert lagde fram for
                  Stortinget i samband med dei årlege statsbudsjetta. Om lag kvart fjerde år vert
                  det forhandla fram ein ny rammeavtale med eventuelle endringar i togtilbodet.
                  Etter 2011/2012, når utbygginga til fire spor i vestkorridoren mellom Asker og
                  Lysaker er ferdigstilt, vil togtilbodet i heile austlandsområdet verte monaleg
                  forbetra. Om lag på same tid vil òg nytt dobbeltspor Barkåker–Tønsberg verte opna
                  for trafikk. 

Regjeringa legg om kort tid fram stortingsmeldinga om Nasjonal transportplan
                  2010–2019, med planar for utbygging av intercitystrekningane på Østfoldbana og
                  Vestfoldbana dei neste ti åra. I samband med handsaminga av Nasjonal transportplan
                  vil Stortinget få rikeleg høve til å vurdere jernbanesatsinga på desse
                  strekningane, m.a. opp mot satsinga på veg og i høve til innsatsen elles i landet.
                  På denne måten får ein vurdert den samla transportpolitikken for heile landet
                  innafor heilskaplege økonomiske rammer for staten. Mange av forslaga om såkalla
                  alternativ organisering og finansiering som kjem frå ulike hald, bidreg etter mi
                  meining til å forkludre denne realprioriteringa. Alternativ organisering eller
                  finansiering er ikkje noko tryllemiddel så lenge finansieringskjelda er den same
                  heile tida – nemleg staten. Det er ikkje grunn til å vente at private kjelder vil
                  eller kan bidra med å betale for jernbaneutbygginga i Noreg. 

Representantane frå Framstegspartiet viser til Flytoget sin suksess med eigen
                  trasé til Gardermoen som ein viktig del av grunnlaget for Dokument nr.
                  8-forslaget. Eg er einig i – og glad for – at Flytoget no står fram som ei
                  suksessbedrift, som sterkt bidreg til den høge kollektivdelen til Gardermoen. Men
                  eg finn grunn til å minne om at traseen som Flytoget trafikkerer – Gardermobana –
                  i dag har mykje betre standard enn resten av det norske jernbanenettet. Utbygginga
                  av Gardermobana har dessutan ei ikkje ubetydeleg kostnadsside knytt til
                  grunnlagsinvesteringane som staten har teke seg av, nærare bestemt ca. 8
                  milliardar kr, og som difor ikkje vert belasta Flytoget AS. Desse
                  grunnlagsinvesteringane vart som kjent til sjuande og sist betalte av staten
                  gjennom ei gjeldssanering etter at bana var ferdig utbygd. 

Eg er difor nøgd med at fleirtalet avviser forslaget om ei eiga utgreiing av ei
                  mogleg forlenging av flytogsambandet til Torp og Rygge no. Samstundes ser eg fram
                  til ein fruktbar dialog med Stortinget om togtilbodet og utbyggingsplanane på
                  intercitystrekningane på dei same relasjonane i dei neste ti åra i samband med
                  Nasjonal transportplan 2010–2019. 

 Det blir replikkordskifte. 

 Det er ikke ofte vi har jernbanedebatter i Stortinget utenom det årlige
                  statsbudsjettet eller det reviderte budsjettet – men det var noen prosjekter i
                  forbindelse med tiltakspakken. 

Jeg har lyst til å utfordre statsråden på Jernbaneverkets stamnettutredning, som
                  sier: Mer på skinner fram mot 2040 – hvor man er veldig opptatt av at dette er en
                  av de store mulighetene man har her i østlandsområdet. Men det kan kanskje være at
                  stasråden har aversjon mot konkurranse, for det første statsråden gjorde da hun
                  overtok som statsråd i Samferdselsdepartementet, var jo å stoppe all form for
                  konkurranse innen Jernbaneverket. Er det aversjon mot konkurranse og at Flytoget
                  er en bedrift som driver etter markedsmessige prinsipper som et privat selskap,
                  som gjør at statsråden er imot å få gjort denne utredningen så kjapt? Er det dét
                  som er grunnen til at statsråden ikke vil ta opp saken, men sier at vi må vente
                  helt til behandlingen av Nasjonal transportplan 2014–2024? 

 Ei vesentleg årsak til at eg ikkje går vidare med dette er jo nettopp at Flytoget
                  er ei privat bedrift. Flytoget seier sjølv at ein ikkje ser at det er eit
                  potensial for dette tilbodet, og å utvikle det vidare no. Så kan framtida vise at
                  utviklinga vil endre seg, og det får ein i så fall kome attende til. 

Det forundrar meg at Framstegspartiet, slik eg kjenner partiet, no vil påleggje
                  eit privat selskap å drifte strekningar som selskapet sjølv ser som lite relevante
                  og ikkje lønsame. Dette handlar ikkje om konkurranseforholda, dette handlar om kva
                  som er fornuftig bruk av staten sine midlar i tida framover. 

 Fleire har ikkje bedt om ordet til replikk. 

Dei talarane som heretter får ordet, har ei taletid på inntil 3 minutt. 

 Det er en ny situasjon at Fremskrittspartiet er den varmeste forsvareren av
                  jernbanen, og at man blir utfordret av både den ene og den andre som prøver å
                  finne gode måter å komme seg unna dette på. Økonomi blir dratt fram som ett
                  eksempel på hvorfor man nå er litt skeptisk til dette, og det at Flytoget selv har
                  sagt at de ikke ønsker det. Men dette handler om at det blir foretatt en
                  utredning, og så får man se hva resultatene blir av det. 

Når det gjelder det representanten Halleraker sa, synes jeg det er viktig å ha med
                  seg at Jernbaneverket faktisk sier at de er helt enig med oss. De ønsker nettopp
                  at man skal få gjort denne utredningen, og synes det er fornuftig å se nærmere på
                  det. Våre nordiske naboland har også planer og utredninger som faktisk går langt
                  utover ti år – de prater om 20–30 år i planene sine. Så vi synes faktisk det ville
                  være bra å få gjort denne utredningen nå istedenfor å vente og se. Både
                  Regjeringen og representanter for andre partier i denne salen har jo vært svært
                  opptatt av å bygge høyhastighetstog som kjører opp mot 300 km/t, og kanskje også
                  over 300 km/t – selv om jeg nå registrerer at høyhastighetstoget kanskje har blitt
                  lyntog eller et tog som går 200 km/t, for det er jo det man nå etter hvert
                  begynner å snakke om. 

Så synes jeg også det er veldig spennende å registrere at representanten Langeland
                  har blitt en stor og varm forsvarer av flytrafikken på Gardermoen. Alle som
                  kjenner til SVs politikk og vet hva SVs politikk går ut på, vil skjønne at det at
                  representanten Langeland og SV har blitt et parti som er for mer flytrafikk, ikke
                  minst fra hovedflyplassen, er å dra det langt utover det SV vanligvis forfekter i
                  denne sal. For er det noe SV vil, er det å fjerne flyet og erstatte det med helt
                  andre framkomstmidler, sammen med andre partier som gjerne skulle lagt ned en del
                  av flytrafikken for så å gå over til togtransport til flerfoldige hundre
                  milliarder kroner. Men her kommer vi med et forslag som jeg tror er av helt andre
                  dimensjoner, og som gir helt andre muligheter enn en del av de store visjonene om
                  høyhastighetstog og andre studier som enkelte drar fram. Så jeg synes det er litt
                  trist at de som ofte prøver å framstille seg som offensive når det gjelder
                  jernbanepolitikk, nå faktisk framstår som svært lite offensive ved at de velger
                  ikke å støtte våre forslag, som nettopp går på at man nå ville få gjort disse
                  utredningene og fått en vurdering av dette. Vi mener at det faktisk er et grunnlag
                  for flytoget hvis man gjør de grepene som vi har vist til i vårt
                  representantforslag. 

 Fleire har ikkje bedt om ordet til sak nr. 16. 

(Votering, sjå side 2205) 





                    

 Under debatten er det sett fram tre forslag. Det er: 

forslag nr. 1, frå Borghild Tenden på vegner av Framstegspartiet, Høgre,
                        Kristeleg Folkeparti og Venstre 

forslag nr. 2, frå Borghild Tenden på vegner av Framstegspartiet, Høgre og
                        Venstre 

forslag nr. 3, frå Bård Hoksrud på vegner av Framstegspartiet 

Det blir votert over forslag nr. 3, frå Framstegspartiet. Forslaget lyder: 

«Stortinget ber Regjeringen komme med en utredning om forlengelse av Flytoget til
                  Sandefjord Lufthavn Torp og til Moss Lufthavn Rygge som en del av et moderne,
                  sikkert og miljøvennlig transportnett i Østlandsområdet. Investering og drift i så
                  vel privat som offentlig regi vurderes. Utredningen legges frem for Stortinget.»
               

Votering:

Forslaget frå Framstegspartiet blei med 76 mot 20 røyster ikkje
                  vedteke.

(Voteringsutskrift kl. 19.43.58)

 Det blir votert over forslag nr. 2, frå Framstegspartiet, Høgre og Venstre.
                     Forslaget lyder: 

«Stortinget ber Regjeringen legge forholdene til rette for at Flytoget kan
                        utvide sin virksomhet, og også å betjene stopp som ikke er tilknyttet
                        flyplass.» 

Votering:

Forslaget frå Framstegspartiet, Høgre og Venstre blei med 57 mot 38 røyster
                  ikkje vedteke.

(Voteringsutskrift kl. 19.44.21)

 Det vil så bli votert alternativt mellom innstillinga og forslag nr. 1, frå
                     Framstegspartiet, Høgre, Kristeleg Folkeparti og Venstre. Forslaget lyder: 

«Stortinget ber Regjeringen intensivere arbeidet med utbygging av
                        jernbaneinfrastrukturen i InterCity-triangelet på Østlandet, for også å
                        legge grunnlaget for et styrket togtilbud til og fra lufthavnene Torp og
                        Rygge.» 

Komiteen hadde tilrådd: 

Dokument nr. 8:19 (2008–2009) – representantforslag fra stortingsrepresentantene
                  Per Sandberg, Arne Sortevik og Bård Hoksrud om utredning om mulig forlengelse av
                  Flytoget til Sandefjord Lufthavn Torp og Moss Lufthavn Rygge – bifalles ikke. 

Votering:

Ved alternativ votering mellom tilrådinga frå komiteen og forslaget frå
                  Framstegspartiet, Høgre, Kristeleg Folkeparti og Venstre blei tilrådinga vedteken
                  med 53 mot 43 røyster.

(Voteringsutskrift kl. 19.45.08)


                    
                    

 Etter ønske frå transport- og kommunikasjonskomiteen vil presidenten foreslå at
                  taletida blir avgrensa til 5 minutt til kvar gruppe og 5 minutt til statsråden. 

Vidare vil presidenten foreslå at det blir gjeve anledning til fem replikkar med
                  svar etter innlegg frå medlemer av Regjeringa innanfor den fordelte taletida. 

Vidare foreslår presidenten at dei som måtte teikne seg på talarlista utover den
                  fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Dette er en viktig sak som veldig mange langs kysten er
                  opptatt av. Den opptar næringsliv, og den opptar folk flest. Om jeg har vært litt
                  kritisk til Fremskrittspartiet før i dag, gir jeg honnør for at de reiser denne
                  saken i Stortinget. 

Jeg har vært med på å ta opp dette spørsmålet i fylkeskommunal sammenheng i sin
                  tid, og vi greide å etablere en ordning for fylkesvegene i mitt hjemfylke. Jeg var
                  også med på å bidra til – tror jeg – at vi fikk ordningen etablert i forrige
                  periode. 

Nå ser vi av dagens lekkasjer i avisene at vi får en forlenging av denne perioden,
                  så det syns jeg er positivt. Fremskrittspartiet ønsker jo en forlenging på 50 år.
                  Det kan kanskje være vel mye. Jeg sammenlignet dette forrige gang vi diskuterte
                  denne saken i salen, med lignende langsiktige investeringer som skjer i
                  kraftbransjen, hvor man ofte bruker 30–40 års perspektiv på sine
                  nåverdiberegninger. Saken har jo på mange måter mistet litt av futten, siden vi
                  har sett flere lekkasjer fra senterpartirepresentanter i mange fylker, fra
                  morgenen av og utover dagen. Men det skal jeg la ligge i denne sammenheng. Jeg vil
                  bare uttrykke at jeg syns det er litt frustrerende å få NTP-en i små porsjoner.
                  Det er vi ikke vant til i Stortinget. Det er jo én presentasjon og én framleggelse
                  som har vært vanlig. Jeg kunne jo i den sammenheng tenke meg å spørre statsråden
                  fra Stortingets talerstol om hun nå kan fortelle oss – i respekt for Stortingets
                  arbeid og representantenes øvrige virke – når NTP-en går i statsråd, og vi får
                  saken. Det spørsmålet syns jeg vi har fortjent et svar på. Vi har mye annet å ta
                  oss av også. 

Så til ordningen: En av dem som har fått anledning til å lekke saken i dag, er
                  tidligere statssekretær Steinulf Tungesvik, som i Bergens Tidende jubler over et
                  vesentlig bidrag til ferjefri kyststamveg, E39, mellom Bergen og Stord. Det er jeg
                  hjertens enig med Tungesvik i! Det er veldig flott, og jeg er helt enig med ham i
                  at dette er et prosjekt som må prioriteres. Men det er altså én hake ved hans
                  resonnement som jeg vil be om at statsråden merker seg og gjør noe med før hun
                  presenterer saken formelt i NTP. Saken er nemlig at det prosjektet som Tungesvik
                  omtaler, ikke får nytte av ordningen, selv om de fire ferjesambandene som faktisk
                  avløses, har et samlet tilskuddsbehov på 50 mill. kr i året. Grunnen er at
                  framtidige vedlikeholdskostnader på den faste forbindelsen ser ut til å bli større
                  enn drifts- og kapitalkostnadene. Dermed går det ikke slik Tungesvik jubler over.
                  Det blir faktisk ingenting til dette prosjektet. Dermed må altså framtidige
                  trafikanter dekke dette isteden. Jeg syns det er urimelig at framtidige
                  vedlikeholdskostnader skal dekkes av trafikantene. Det skjer ikke på noen andre
                  veger enn på ferjeavløsningsprosjekt. 

Jeg har lyst til å fri litt til statsråden i denne saken og setter min lit til at
                  hun, som vestlending og godt vant med både ferjer og ferjeavløsningsprosjekter,
                  ikke belaster vegfarende på kysten, som også har fortjent et moderne, tjenlig
                  vegnett, med kostnader som ferjefrie distrikt har. Med en justering på dette
                  punktet før saken presenteres i NTP, skal statsråden ha ros for å ha tatt tak i en
                  viktig, men også rimelig sak. Jeg føler meg overbevist om at det ikke har vært
                  bare en lett gang fram i denne saken. Slik sett var det kanskje greit at saken ble
                  lekket, slik at statsråden får en mulighet til å rette opp den skjevheten jeg
                  omtalte, hvis det ikke allerede er gjort. 

Gunn Olsen hadde her overtatt presidentplassen. 

 Futten har gått litt ut av denne saka, seier representanten Halleraker. Men utan
                  omsyn til dei opplysingane og dei medieoppslaga som har vore om denne saka i dag,
                  er det jo eit faktum at statsråden i fleire rundar har gitt Stortinget svar og
                  orientering om at dette er ei sak som låg til vurdering i departementet, og at ein
                  ville kome attende til Stortinget med ei sak om dette. Så eg opplever på mange
                  måtar dette representantforslaget frå Framstegspartiet litt som å slå inn opne
                  dører. Allereie den 3. oktober i fjor sa samferdselsministeren at ordninga med
                  ferjesubsidiar til finansiering av bru- og tunnelsamband var til vurdering i
                  departementet. Den 17. desember bekrefta samferdselsministeren dette i
                  spørjetimen, og allereie den 9. januar blei statsråden på nytt nøydd til å
                  formulere den same bodskapen som respons på dette representantforslaget som er
                  grunnlaget for behandling no. Eg må jo seie at eg synest det er noko underleg at
                  statsrådens gjentekne varsling om at denne saka vil kome, ikkje har nådd fram til
                  Framstegspartiet tidlegare. 

Det er sjølvsagt veldig gode argument for å kunne innføre ei lengre ordning enn
                  dagens ordning på 15 år. Statens innsparingar vil jo vare mykje lenger enn desse
                  15 åra, og derfor er det ingen store økonomiske utteljingar for staten, sett i
                  forhold til at ein skal oppretthalde ferjene. 

Det andre er at dette sjølvsagt vil styrkje økonomien i desse
                  ferjeavløysingsprosjekta og bidra til at langt fleire ferjeavløysingsprosjekt kan
                  bli gjennomførte. Vi har opplevd på komitéreiser rundt omkring på Vestlandet og i
                  Nord-Noreg at det er eit sterkt ønske om fleire fastlandssamband. Det er likevel
                  slik at mesteparten av desse ferjesambanda skal over på fylkeskommunane frå 2010,
                  og da vil det i stor grad – uansett dette regelverket – vere fylkeskommunanes
                  oppgåve å vurdere dei enkelte ferjeavløysingsprosjekta. 

Det er kanskje litt risikabelt for ein innlandskrabbe som meg å stille spørsmålet
                  om alle desse ferjeavløysingsprosjekta er like viktige og riktige, men eg håper jo
                  at fylkeskommunane i framtida framleis kanskje vil vurdere om ikkje eit betre
                  ferjetilbod i mange tilfelle kan vere eit alternativ, sjølv om eg registrerer eit
                  sterkt ønske om å gjere landet meir eller mindre ferjefritt. 

Eg vil peike på at mange av desse prosjekta med dei lange undersjøiske tunnelane
                  må ein vurdere grundig, for desse tunnelane er krevjande. Det er veldig krevjande
                  å halde dei ved like, og eg ser jo at ein veldig stor del av
                  vedlikehaldsbudsjettet vil gå til å drifte dei undersjøiske tunnelane. Men det har
                  eg full tillit til at fylkeskommunane i framtida vil gjere når det gjeld kvart
                  enkelt prosjekt. På same måte vil ein når det gjeld det som måtte bli att på
                  statens hand, måtte føreta slike konkrete vurderingar, sjølv om det blir mogleg å
                  forlengje ferjeavløysingstilskotet. 

 Jeg er glad for at representanten Rudihagen bekrefter at det er mye futt igjen i
                  ferjesaker. Ellers vil jeg anbefale representanten å ta flere reiser langs kysten
                  for å sette seg bedre inn i de forholdene som både enkeltpersoner og ikke minst
                  næringslivet opplever til daglig. 

Jeg registrerer med tilfredshet at Senterpartiet i regjering forsøker å drive
                  fremskrittspartipolitikk på enkelte samferdselsområder. Den politikken er best i
                  originalform. 

Samferdselsministeren demonstrerte det tydelig i går, da hun informerte om at
                  Regjeringen vil endre tilskuddsperioden for statlige tilskudd – fra dagens 15 år
                  til 30 år. Fremskrittspartiet vil ha inntil 50 år, slik vi foreslår i denne saken.
                  Det er bra at Regjeringen utvider perioden – det får Regjeringen ros for fra
                  Fremskrittspartiet. 

Det er ikke bra at man ikke vil gå opp til 50 år. Det er ikke noe tilfeldig valgt
                  tall. En god regel sier at en god vei varer i 50 år – vi har vel dessverre
                  erfaring for at vi må klare oss i mer enn 50 år. En periode på inntil 50 år vil
                  være en rimelig effektiv sikring, slik at de fleste fremtidige
                  ferjeavløsningsprosjekter kan gjennomføres uten bruk av bompenger. 

Regjeringen må forklare om det som nå kommer, gjelder for alle dagens
                  riksveiferjer eller kun for de få som staten fortsatt skal beholde etter
                  forvaltningsreformen i 2010, der to tredjedeler av riksveinettet – med ferjer –
                  flyttes til fylkeskommunene. Fremskrittspartiet vil at denne ordningen, som vi
                  foreslår her i dag, skal gjelde alle dagens riksveiferjer, uansett hvem som har
                  ansvaret etter 2010. Det er en viktig presisering. 

Regjeringen må også forklare om den vil dekke finansieringskostnadene for slike
                  prosjekter eller om disse omfattende kostnadene fortsatt skal betales av
                  trafikantene gjennom bompenger. Også her er Fremskrittspartiet like tydelig som
                  Regjeringen foreløpig er utydelig – intet er avklart om dette. 

Det ferskeste eksemplet å vise til behandlet vi her i Stortinget den 20. november
                  i fjor. Det gjaldt Ryaforbindelsen i Tromsø kommune i Troms. Der har vi et typisk
                  ferjeavløsningsprosjekt med ny undersjøisk tunnel mellom Balsnes og Larseng i
                  Tromsø kommune. Flertallet har vedtatt at dette prosjektet skal finansieres delvis
                  med bompenger. 

Poenget er at av bompengebeløpet på 144 mill. kr går bare – hvis det går an å
                  bruke det uttrykket – 54 mill. kr til å dekke selve investeringskostnadene, mens
                  hele 90 mill. kr går med til å dekke finansieringskostnadene for prosjektet.
                  Derfor er en viktig del knyttet til statlig finansiering av
                  ferjeavløsningsprosjekter i hvilken grad staten dekker byggelånskostnadene
                  prosjektfinansieringskostnadene, eller ikke. 

I det tilfellet som jeg refererte til med Ryaforbindelsen i Tromsø, er det slik at
                  det burde holde med en forlengelse på syv–åtte år. Det er altså innenfor rammen av
                  den økningen som Regjeringen faktisk foreslo, men hele investeringskostnaden på 54
                  mill. kr vil ligge igjen dersom staten ikke tar den regningen. 

Derfor er det behov for en tydelig presisering når man utvider ordningen, og det
                  går altså Fremskrittspartiet inn for i det forslaget som er til behandling her i
                  dag, men som dessverre kun får Fremskrittspartiets stemmer. Vi vil ha finansiering
                  i en periode på inntil 50 år. Vi vil at dette skal gjelde alle riksveiferjer, også
                  etter at en del riksveier overføres til fylkeskommunen, og vi vil at staten skal
                  dekke finansieringskostnadene ved alle slike prosjekter. Da vil de fleste som får
                  erstattet en ferje med en fast forbindelse, slippe å betale bompenger når de
                  slipper å bruke ferjen. 

I tillegg vil jeg peke på en sak som representanten Halleraker helt riktig tok opp
                  – som også er en viktig delproblematikk av dette – nemlig det at det etter dagens
                  forskrifter og regelverk virker slik at bilister noen steder i landet betaler
                  bompenger for veivedlikehold. Slik kan vi ikke ha det. Det må være en del av
                  avklaringen fra Regjeringen. Det er behov for både avklaring og presisering
                  knyttet til det forslaget som samferdselsministeren lekket i går. Starten er bra –
                  jeg håper avklaringen blir like bra. 

 Representanten Arne Sortevik har tatt opp det forslaget han refererte til. 

 Dette er en sak som de fleste partiene på Stortinget har vært opptatt av – også
                  Kristelig Folkeparti. Derfor synes jeg det er helt greit å oppleve at vi slår inn
                  åpne dører i dag. Som flere har vært inne på, brakte nyhetene oss den gode
                  meldingen om at retningslinjene for fergeavløsningsprosjekter får utvidet
                  tidsrammen fra 15 til 30 år. Det er skikkelig gledelig, og helt i tråd med
                  Kristelig Folkepartis ønske. 

Samtidig deler vi den bekymringen som Halleraker har, over at vi får Nasjonal
                  transportplan levert til Stortinget via media, stykkevis og delt, men ferdig
                  behandlet. Jeg vil be om at ikke alt blir levert ut til media på forhånd, og at
                  det kun blir et spørsmål om å lete opp de mindre salgbare delene for opposisjonen
                  når Nasjonal transportplan kommer til Stortinget. 

Tidsrammen kan selvfølgelig diskuteres. Fremskrittspartiet vil ha 50 år. Fra
                  Kristelig Folkepartis side vil vi si at vi tror ministeren har landet på et
                  fornuftig nivå. 

«Livskvalitet i hverdagen» er Kristelig Folkepartis motto for vårt politiske
                  arbeid framover, og det ligger mye livskvalitet i fergeavløsning. En bru eller en
                  tunnel åpner opp for kontakt mellom enkeltmennesker, lag, foreninger og
                  næringslivet på en helt annen måte enn det en ferge kan gjøre. Det viktigste av
                  alt er at man unngår stenging ved nattetid. Det ligger betydelig tidsbesparing ved
                  fergeavløsning, og man unngår usikkerheten med kødannelse på fergeleiene. 

Dette vil gjøre mange fergeavløsningsprosjekter gjennomførbare som i dag ikke er
                  det. Dette er en god sak som vi håper at et samlet storting vil stille seg bak når
                  Nasjonal transportplan skal behandles i nær framtid. 

 Det er mesta rørande når Framstegspartiet kvar gong dei meiner det same som eit
                  anna parti i ei sak, skuldar det andre partiet for å drive framstegspartipolitikk.
                  Så enkelt og så ille er det heldigvis ikkje. 

Når det gjeld dette Dokument nr. 8-framlegget, er det likevel intensjonen bak
                  framlegget eg vil leggje vekt på, og ikkje det faktum at statsråden for så vidt
                  fleire gonger har varsla at det kjem ei sak til Stortinget om dette, og at det å
                  fremje Dokument nr. 8-framlegget dermed var noko unødvendig. 

Det eg er glad for i dag, er at Regjeringa har varsla at dei kjem til å forlengje
                  perioden det går an å få utbetalt ferjetilskott, frå 15 til 30 år. Det betyr
                  utruleg mykje for alle samfunna rundt omkring i Noreg som i dag er stengde ute frå
                  resten av samfunnet store delar av døgnet og dermed av året. Det eg ser fram til
                  no, er at vi kan få realisert ein god del ferjeavløysingsprosjekt som elles ikkje
                  kunne ha vorte realiserte. 

 Regjeringa har i snart fire år fokusert på ein snuoperasjon for samferdsle i
                  Noreg. Me har auka løyvingane og bidrege til ein politikk for å binde landet
                  saman. Det skal me fortsetje med – og ein klar kurs vil verte peika ut i Nasjonal
                  transportplan som vert lagd fram for Stortinget i neste månad, nærmare bestemt 13.
                  mars. 

Det vert i representantforslaget teke til orde for at staten skal dekkje samla
                  finansieringskostnader for slike prosjekt og innsparte statlege ferjekostnader
                  etter dagens utrekningssystem, men for ein periode på inntil 50 år. Det vert òg
                  teke til orde for at ei slik ordning skal gjelde dagens riksvegferjer uavhengig av
                  om delar av vegnettet vert overførte frå staten til fylkeskommunane. 

Eg har mange gonger i denne salen sagt at lengda på utbetalinga av
                  ferjeavløysningstilskott er ei sak eg har hatt under arbeid. Utgangspunktet mitt
                  har vore at Stortinget skal verte førelagt eit forslag til endringar i rammene for
                  ordninga så snart Regjeringa har vurdert ulike sider ved dette. I tråd med det vil
                  det òg verte gitt ein nærmare omtale av ordninga i komande stortingsmelding om
                  Nasjonal transportplan. I stortingsmeldinga vil dei ulike sidene ved ordninga med
                  ferjeavløysingsmidlar verte diskuterte, og Regjeringa sitt syn på korleis denne
                  ordninga skal vidareførast, vil verte presisert nærmare. 

Eg har stor sans for tanken som ligg bak ei ordning med ferjeavløysing, og me er
                  kjende med at ordninga slik ho ligg i dag, har bidrege til å utløyse fleire
                  prosjekt. Eg trur mange opplever det som ein fornuftig politikk at ein bind seg
                  opp til å bidra med ferjetilskott. Ei ferjeavløysning vil både gi eit betre tilbod
                  til innbyggjarar og næringsliv, og det vil spare staten for utgifter på lang sikt. 

Regjeringa vil i komande stortingsmelding om Nasjonal transportplan foreslå at det
                  vert gjort endringar i rammene for ordninga ved at perioden for staten si
                  utbetaling av ferjetilskott vert utvida til 30 år, dvs. ei fordobling i forhold
                  til i dag. Dette vil kunne leggje til rette for at fleire ferjesamband kan
                  avviklast til fordel for fastlandssamband. Å utvide perioden og binde opp statens
                  midlar for ein lengre periode enn dette vil Regjeringa ikkje kunne tilrå. Etter
                  Regjeringa si vurdering vil det ikkje vere tilrådeleg å opne for at det statlege
                  ferjetilskotet skal dekkje tilbakebetaling av renter og finansieringskostnader i
                  samband med lokal forskottering. Ein vidarefører med andre ord dagens praksis. 

Når det gjeld koplinga mellom forvaltningsreforma og ordninga med alternativ bruk
                  av ferjetilskot, legg Regjeringa til grunn at fylkeskommunane frå 2010 vil stå
                  ansvarlege for å utbetale ferjetilskot til dei prosjekta som alt er vedtekne av
                  Stortinget på dagens riksvegnett elles. Det vil òg vere opp til den einskilde
                  fylkeskommune å avgjere om dei vil utvide rammene for desse prosjekta til å gjelde
                  for ein lengre periode enn 15 år. For nye prosjekt på dagens riksvegnett vert det
                  opp til den einskilde fylkeskommune å vurdere om det er føremålstenleg å nytte
                  rammene som følgjer av den statlege ordninga med alternativ bruk av ferjetilskot. 

Men gjennom denne varsla endringa har me utvida rammene for ordninga, og eg
                  opplever at ein i fylka langs kysten har betydeleg sans for tenkjemåten som ligg
                  til grunn for ordninga med ferjeavløysing. 

Gjennomføringa av forvaltningsreforma vil ikkje gjere det vanskelegare å bruke
                  denne forma for finansiering. Fylkeskommunane vil få større handlefridom til å
                  velje dei løysingane som ein ynskjer lokalt. 

Eg vonar at dette kan vere eit viktig bidrag til å få løyst ut fleire nye prosjekt
                  i tida som kjem. 

 Det blir replikkordskifte. 

 Da er det jo slik som Fremskrittspartiet med god grunn fryktet, at denne
                  gladnyheten blir mindre glad når vi får litt mer innsikt i hva den ikke
                  inneholder. Nå har statsråden sagt at det ikke er snakk om å overta
                  finansieringskostnadene, og i det ferske eksemplet jeg brukte i mitt innlegg,
                  saken om Ryaforbindelsen, som ble behandlet i november, var nettopp poenget at
                  hovedkostnaden for bilistene, som gjør at man må bruke bompenger for å få dette på
                  plass, er knyttet til å betale finansieringskostnadene. Så har statsråden
                  bekreftet at etter at man gjennomfører forvaltningsreformen og overfører to
                  tredjeparter av veinettet til fylkeskommunene, stakkar, uten at det følger
                  skikkelig sikring med, annet enn gjennom kommuneproposisjonen hvert år, vil det
                  også skje med ferjene. Så her er starten veldig god, men innholdet bedrøvelig. 

Hva er grunnen til at man ikke vil gå inn for en bedring når det gjelder
                  finansieringskostnadene, som slår så tungt inn i sånne prosjekter? 

 Finansieringskostnadene ved ferjeavløysingsprosjekt vert behandla på same måten
                  som ved andre prosjekt. Nokre er statlege, og nokre er spleiselag mellom fylke,
                  kommunar og stat – og gjennom bompengar. Slik er det òg på andre samband, så det
                  skil lite i forhold til det som gjeld andre riksvegnett, eller fylkesvegnett. 

Når det gjeld detaljane om korleis finansieringa av ferjeprosjekt vil verte i det
                  nye systemet, arbeider vi framleis med det, og det må vi få kome tilbake til. 

 Jeg fikk svar på ett av mine spørsmål i statsrådens innlegg, så jeg har bare et
                  lite spørsmål knyttet til det forholdet jeg tok opp, om kapital- og
                  driftskostnadene, som er et problem spesielt for ferjeavløsningsprosjekter, hvor
                  det blir lange omkjøringsveger. Der hvor det er relativt korte ferjesamband og
                  kort bruforbindelse som erstatter dette, er ikke problemet like stort. Men der
                  hvor det er lang veg, kanskje mange mil omkjøring, får du altså et
                  vedlikeholdsaspekt knyttet til den nye vegen som slår veldig uheldig ut, og det er
                  det som rammer det prosjektet som Tungesvik har tatt opp. Så jeg vil oppfordre
                  statsråden til å se nærmere på det forholdet, i alle fall slik at det kun er
                  vedlikeholds- og kapitalkostnader knyttet til selve fjordkrysningen som kanskje
                  bør legges til grunn. 

 Eg meiner representanten her har eit rettkome innspel. Eg skal ta med meg det og
                  vurdere det nøye før me konkluderer heilt endeleg på det. 

 For å følge opp det første spørsmål: Svaret som ble gitt, er fortsatt det
                  bedrøvelige at man behandler ferjeavløsningsprosjekter slik som man ellers opptrer
                  i bompengesaker, altså at man legger mesteparten av finansieringskostnadene på
                  bilistene når de skal bruke det nye veianlegget. Det som er spesielt her, er at de
                  som slipper å reise med ferje, som altså ser frem til det og gleder seg over det,
                  blir møtt med nye regninger når forbindelsen endelig blir landfast. Så da gjentar
                  jeg at det er et berettiget ønske, slik jeg oppfatter det, for mange som har
                  ferjeavløsningsprosjekt, å slippe nye regninger når de slipper ferjen. 

Hva vil statsråden si til dem som nå nylig har fått vedtatt slike prosjekter?
                  Statsråden og jeg har vært sammen ved broåpning i Austevoll, Austevollbrua – det
                  var vel den nest siste – og så har vi Ryaforbindelsen i Tromsø, der man nylig har
                  vedtatt dette. Vil man se på ordninger med å utvide tilskuddstiden også for de
                  ferskeste ferjeavløsningsprosjektene? 

 Det vil vere mogleg for dei som har fått vedteke sine prosjekt, å ta opp igjen
                  saka på nytt og fremje ho, men då må ein gjennom ein ny prosess. Den moglegheita
                  er det opna for. 

Elles vil eg seie at eg sjølv har vore brukar av eit ferjeavløysingsprosjekt i
                  mange år, Fjærlandstunnelen, som rett nok ikkje var inn under denne ordninga, men
                  som var eit ferjeavløysingsprosjekt. Me betalte bompengar, som rett nok har vore
                  ganske høge, truleg blant dei høgste i landet. Men til neste år er det slutt. Då
                  har me fått ein god veg, som òg har vore tenleg i dei åra som det har vore
                  bompengar, men som altså no vert gratis – kanskje den viktigaste vegen for å binde
                  saman bustad- og arbeidsmarknadsregionar i eit fylke. Viss ein ikkje hadde gått
                  for den bompengeløysinga, er det kanskje tvilsamt om vegen hadde vore bygd i dag.
                  Det er nettopp det som er poenget. Ferjekostnad har ein altså «for ever», både på
                  staten si hand og for den einskilde som reiser. Ei bompengeløysing kan vere ei
                  belastning i ein periode. Men det er ein periode, og etterpå har ein altså eit
                  system som vil vere mykje, mykje betre. 

 Flere har ikke bedt om replikk. 

De talere som heretter får ordet, har en taletid på inntil 3 minutter. 

 Det vi opplever i dag, er en historisk dag for kystens befolkning. Man får ikke
                  minst muligheten til å binde dette landet sammen på en enda bedre måte. Sett i
                  forhold til de utfordringene man har langs kysten og den verdiskapingen som skjer,
                  får man kanskje bygd veier og broer sammenhengende, slik at man slipper å stå i
                  ferjekø, slipper å stå og vente og slipper å bli over til neste dag. 

Når det gjelder kystens befolkning, har man betalt bompenger i alle år. Man
                  betaler jo for ferja. Jeg tror ikke det blir det store ramaskriket om det blir en
                  forlengelse. Kystens befolkning har vært vant til det. 

Det som er litt artig å høre i denne debatten, er faktisk at det nesten høres ut
                  som en liten misunnelse fordi denne regjeringen tar det ene grepet etter det
                  andre. Da er spørsmålet mitt: Hvorfor gjorde man ikke noe da man hadde muligheten,
                  verken med ferjeavløsningsproblematikken, eller med å bevilge mer penger til
                  veier, jernbane osv.? Hvorfor tok man ikke disse grepene? Man hadde muligheten.
                  Man hadde muligheten i flere perioder. Man gjorde det ikke, men nå kommer man
                  hoppende etter og synes det er for lite. Det er for lite penger, det er for få år
                  – og slik kunne jeg fortsatt. 

Jeg synes heller man burde gi statsråden – og Regjeringen – enda mer ros for at
                  hun nå har tatt en del grep. Så får det heller komme noen lekkasjer. Det er
                  kanskje positivt at det har kommet en del lekkasjer. 

Det er ingen som er i tvil om at når Nasjonal transportplan kommer, får vi alle
                  sammen behandle dette under ett. Jeg gleder meg og ser fram til det. Da blir det
                  vel kanskje enda flere luftmilliarder fra opposisjonen. 

 Flere har ikke bedt om ordet til sak nr. 17. 

(Votering, se side 2205) 

Sigvald Oppebøen Hansen tok her igjen over
                  presidentplassen. 

Etter at det var ring til votering, sa 

 Da skal Stortinget votere i sakene nr. 1–17. 





                    

 Under debatten har Arne Sortevik sett fram eit forslag på vegner av
                  Framstegspartiet. Forslaget lyder: 

«Stortinget ber Regjeringen endre retningslinjene for ferjeavløsningsprosjekter
                     på riksvegnettet. Staten dekker heretter samlede finansieringskostnader for
                     slike prosjekt og innsparte statlige ferjekostnader etter dagens
                     utregningssystem, men for en periode på inntil 50 år. Stortinget legger til
                     grunn at slik ordning skal gjelde dagens riksvegferjer uavhengig av om deler av
                     vegnettet overføres fra staten til fylkeskommunene.» 

Det vil bli votert alternativt mellom dette forslaget og innstillinga. 

Komiteen hadde tilrådd: 

Dokument nr. 8:22 (2008–2009) – representantforslag fra stortingsrepresentantene
                  Arne Sortevik, Bård Hoksrud og Per Sandberg om å øke statlig finansiering av
                  ferjeavløsningsprosjekter – vedlegges protokollen. 

Votering:

Ved alternativ votering mellom tilrådinga frå komiteen og forslaget frå
                  Framstegspartiet blei tilrådinga vedteken med 75 mot 21 røyster.

(Voteringsutskrift kl. 19.46.03.)


                    
                    

 Dermed er dagens kart ferdigbehandla. 

Er det nokon som ønskjer ordet etter forretningsordenens § 37 a før møtet blir
                  heva? – Møtet er heva. 





                    
                    
                    

