 Den innkalla vararepresentanten for Nord-Trøndelag
fylke, Astri 

Wessel

, har teke sete.

Val av settepresident

 Presidenten vil foreslå at
det blir valt ein settepresident for Stortingets møte i
dag – og ser det som vedteke.

Presidenten ber om forslag på settepresident.

  Jeg tillater meg å foreslå Per Ove
Width.

  Per Ove Width er foreslått
som settepresident. – Andre forslag ligg ikkje føre,
og Per Ove Width er samrøystes vald som settepresident
for Stortingets møte i dag.

Representanten Carl I. Hagen vil sette fram
eit privat forslag.

 Jeg vil fremme forslag om å be Regjeringen
utrede og fremme forslag om lovhjemmel for å kunne reise
tiltale og avsi straff overfor samtlige personer i en «gjeng»,
og straff for voldelig forfølgelse.

 Forslaget vil bli handsama etter
reglementet.





                    
                    
                    

 Stortinget mottok måndag
melding frå Statsministerens kontor om at følgjande
statsrådar vil møte til munnleg spørjetime:

		statsråd Sylvia Brustad

		statsråd Siri Bjerke

		statsråd Olav Akselsen

Desse regjeringsmedlemene er til stades, og
vi er klare til å starte den munnlege spørjetimen.

Dei representantane som i tillegg til dei førehandspåmelde ønskjer å stille
hovudspørsmål, blir bedne om å reise
seg. –

Vi startar då med første
hovudspørsmål, frå representanten Kjell
Magne Bondevik.

  Jeg har et spørsmål til kommunalministeren,
som også står sentralt når det gjelder
integrering og kampen mot rasisme.

Dessverre er det ting som tyder på at
også rasisme er utbredt i vårt samfunn. UDI har
gjennomført en undersøkelse i 29 kommuner som
viser dette, og de siste grufulle voldsepisodene er et nytt eksempel.

Det er nødvendig å mobilisere
på bred front med en rekke tiltak for å slå tilbake
tendenser til rasisme. Sentrumsregjeringen utarbeidet en handlingsplan
mot rasisme, etablerte et senter mot etnisk diskriminering og satte i
gang arbeidet med en lov mot etnisk diskriminering, som jeg håper
snart vil komme. 

Men nå ser vi at dette på flere
punkt ikke følges godt nok opp. Det gjelder på boligsektoren,
hvor handlingsplanen mot rasisme ikke ser ut til å være
fulgt opp godt nok, det gjelder arbeidsmarkedsetaten, som henger
etter, det gjelder godkjenningsordningen for utenlandske utdanninger
og innenfor rettsapparatet. 

Hva vil kommunalministeren gjøre for å sikre
en effektiv oppfølging av handlingsplanen?

  La meg først få si at det grufulle
som skjedde i helgen, ikke bør og ikke skal skje i Norge.
Regjeringa vil selvfølgelig gjøre det som står
i vår makt for å bidra til at den slags ikke skjer,
og for å slå tilbake mot alt som har med rasisme
og nynazisme å gjøre. Vi tar sterk avstand fra
det som har skjedd.

Det er riktig som representanten Bondevik sier – helt åpenbart,
tror jeg – at det rundt omkring i Norge skjer mye som dreier
seg om rasisme. Noe skjer ubevisst, men dessverre også bevisst – mer
enn vi tror. Her mener jeg først og fremst at vi alle,
ikke bare som politikere, men også som enkeltmennesker,
har et ansvar for å slå tilbake hver eneste gang
noen prøver å si noe eller gjøre noe
som dreier seg om rasisme. I tillegg er det viktig at vi – tror jeg –går
igjennom lovverket for å se om det fungerer. Der er det
et utvalg i arbeid, som skal komme med en innstilling til høsten.
Regjeringa vil gå igjennom hele lovverket, og det er riktig
som representanten Bondevik sier, at det ikke fungerer godt nok
i forhold til f.eks. arbeidsmarkedet og boligsituasjonen. Det er
også slik at Regjeringa vil stille flere penger til disposisjon
til alle som ønsker å bidra for å gjøre
noe med dette fryktelige. Det gjelder både enkeltpersoner,
grupper og organisasjoner som vil sette i gang med tiltak for å prøve å gjøre
noe med det. Vi vil forene alle gode krefter for å prøve å gjøre
noe med det, og mobilisere til en kraftinnsats for at slike ting
ikke skal få lov til å skje. 

  Jeg tror at i kampen mot rasisme er en mer
vellykket integreringspolitikk avgjørende. Vi ser eksempel
på arbeidsmarkedet, hvor f.eks. to godt utdannede sivilingeniører
har søkt 850 jobber uten overhodet å bli innkalt
til intervju. Dette tyder på at holdningene ikke har trengt
ned i systemet slik de skal. 

Det er nødvendig med et tverrsektorielt
ansvar, og jeg tror det er nødvendig at én statsråd
har et spesielt pådriveransvar for å følge
opp handlingsplanen, så mitt spørsmål
til statsråden er: Vil kommunalministeren selv ta på seg
det koordinerings- og pådriveransvaret for at handlingsplanen
kan bli fulgt opp? 

La meg også si at det å ha
et effektivt utlendingsdirektorat, UDI, er viktig for en positiv
flyktning-, asyl- og integreringspolitikk. Vi ser at UDI har hatt
kjempestore problemer. Kristelig Folkepartis leder, Valgerd Svarstad Haugland,
bad på fredag om at det blir foretatt en gjennomgang, en
gransking av UDI. Jeg konstaterer med glede at statsråden
i dag har varslet det, og vil gjerne kvittere det tilbake positivt. 

  Det er helt uakseptabelt at folk ikke får
jobb fordi de har et annet navn enn det som er vanlig i Norge, og
det er helt uakseptabelt at folk ikke får jobb i Norge
fordi de har en annen hudfarge, en annen religion eller en annen
bakgrunn enn de fleste i Norge. Det vil vi ikke sitte stille og
se på. Det er også noe av bakgrunnen for at Regjeringa
rett før jul la fram ei stortingsmelding, som nå er
til behandling her, om en bedre integreringspolitikk. Jeg må si
at jeg tror mange bør ta selvkritikk for at den integreringspolitikken
som har vært ført i dette landet i mange år,
på mange områder dessverre ikke har lyktes. Derfor
er det nå behov for å jobbe på en litt
annen måte, og en må være mer aktiv enn
det som har vært tilfellet fram til i dag. 

Så til spørsmålet
om jeg tar på meg koordineringsansvaret i forhold
til det å følge opp også handlingsplanen. Svaret
på det er selvfølgelig ja. Når det gjelder
spørsmålet omkring UDI, er det slik som det også står
i noen aviser i dag, at jeg mener det er et behov for å ta
en gjennomgang av hvordan utlendingsforvaltningen fungerer, UDI
spesielt. Det vil jeg be om at vi får før sommeren. 

 Det blir oppfølgingsspørsmål – Odd
Einar Dørum.

  Jeg ser det som svært positivt at
statsråden påtar seg et koordineringsansvar. 

Vi er alle kjent med at det pågår
et arbeid for å lage et lovverk mot etnisk diskriminering.
Jeg håper statsråden påskynder arbeidet,
men på veien kan man gjøre noe. Man kan f.eks.
gjøre så praktiske tiltak som å sørge
for at politiet systematisk slår ned på alle situasjoner
der ungdommer opplever at en ungdomsgruppe splittes på grunn av
hudfarge når de skal inn på et utested. Dette
er ikke en sak som er veldig stor, men det er en sak som handler enormt
mye om det å skape tillit, slik at alle føler
tillit til det norske samfunnet, spesielt de som har en annen hudfarge
enn statsråden og meg. Det er et konkret spørsmål som
jeg vil be henne om å ta opp med justisministeren. 

Likeså kan man, slik som stortingsrepresentant
Bondevik tok opp her, sikre seg at når innvandrere med
kompetanse søker, blir de på bakgrunn av papirene
innkalt til et intervju, slik at ikke navn og hudfarge avgjør.
Staten kan gå foran for å forsikre seg om at dette
skjer, og setter det som en norm. 

Det er to konkrete bidrag som gjør
at vi kan snakke om 

vi, 

og ikke om 

de

 og 

vi. 

 Når det gjelder det siste spørsmålet,
er jeg selvfølgelig helt enig. Det med å få gjort
noe i forhold til den kompetansen som er, er også viktig.
I en situasjon der vi har stor mangel på arbeidskraft f.eks.
i store deler av vårt land, er det helt hårreisende
at arbeidsledigheten blant våre nye landsmenn er mye, mye
høyere enn i befolkningen for øvrig. Jeg har selv møtt
mange som er utdannet som leger, advokater, hjelpepleiere
osv., som ikke får jobb i det norske samfunnet. Uansett
hvilken utdanning og hvilken kompetanse de har, så har
vi behov for de ressursene i det norske samfunnet. Vi skal gjøre
alt som står i vår makt for å bidra til at
det skal skje, men vi må også gjøre det
i nært samarbeid med partene i arbeidslivet hvis vi skal
greie å få dette til i praksis. 

Når det så gjelder spørsmålet
omkring f.eks. dette med utesteder, som er ett konkret eksempel
på hvordan diskrimineringen faktisk foregår, er
det noe helt grunnleggende galt at hvis det kommer fire hvite nordmenn
til et sted, så er det greit, mens vi ser at hvis det kommer
fire med mørk hud til samme sted, er det plutselig en gjeng, og
dermed er det et problem. Slik skal det ikke være. Jeg vil
selvfølgelig ta med de synspunktene Dørum har,
videre til justisministeren, og vi skal se på det. 

 Carl I. Hagen – til oppfølgingsspørsmål. 

  Jeg er glad for at statsråden nå så klart
og åpent innrømmet at den integreringspolitikken som
tidligere arbeiderpartiregjeringer og andre regjeringer har ført,
ikke har gitt det ønskede resultat. Jeg skulle ønske
at man da kanskje hadde gått litt mer i seg selv og sett
på grunnleggende elementer i dette, men det er nå til behandling
i Stortinget. I den forbindelse er selvsagt kampen mot all forskjellsbehandling
av mennesker på grunn av deres etniske opprinnelse, rase
eller religion, fullstendig uakseptabelt og må bekjempes.
Vil Regjeringen innføre det prinsipp at den vil motarbeide
alle tendenser og alle forslag som går på forskjellsbehandling
av mennesker basert på rase, religion og etnisk opprinnelse, altså i
alle retninger?

 For Arbeiderpartiet og for Regjeringa er det
helt grunnleggende at alle mennesker er like mye verdt uansett hvor
de kommer fra, uansett hvilken bakgrunn de har, uansett hvilken
hudfarge de har og uansett hvilken religion, kjønn eller
alder folk har. Det må være helt klart. Det mener
jeg er noe av det viktigste også i den debatten vi nå står
midt oppe i, når vi har sett så grufulle hendelser
som vi har. Men da er det viktig at alle politiske partier tar sterk
avstand fra slike ting som her har skjedd, og tar sterk avstand
når det kommer utsagn som kritiserer en bestemt gruppe
fordi de kommer fra et bestemt land eller har en bestemt hudfarge.
Den type ting er ikke med på å minske rasismen
eller fremmedfrykten i dette landet. 

Jeg vil appellere tilbake til Carl I. Hagen,
som representerer et stort parti i Norge, om også å ta
det ansvaret innover seg i forhold til det ansvaret som jeg mener
alle politiske partier i dette landet har for å slå tilbake
mot fremmedfrykt og rasisme. Og jeg føler vel ikke akkurat at
det er Fremskrittspartiet som har stått i spissen for å bidra
til å minske fremmedfrykt og rasisme i Norge. 

 Hilde Frafjord Johnson – til
oppfølgingsspørsmål.

 Jeg har som tidligere menneskerettighetsminister
hatt et koordineringsansvar sammen med kommunalministeren
på nettopp dette feltet, og den erfaringen man gjør
seg, er at det er en del propper i systemet. Vi kan dele den appellen
som statsråden kommer med, og være helt grunnleggende
enig, men spørsmålet er hvordan vi kan sikre en
skikkelig oppfølging. Jeg skal nevne to propper,
og den ene går på Arbeidsmarkedsetaten.
Så vidt jeg er kjent med, gikk Arbeidsmarkedsetaten
mot forslaget til endring i § 55 A i arbeidsmiljøloven,
som statsråden kom med mot diskriminering ved ansettelse.
Hvis Aetat skal følge dette skikkelig opp, må de
også være en etat som er overbevist om betydningen
av denne endringen.

Den andre er godkjenningsordningen for utenlandske utdanninger,
som kirke- og undervisningsministeren har ansvar for. Jeg vil faktisk
si at her er det en skandaløs håndtering, ikke
av statsråden, men med hensyn til hvordan godkjenningsordningen
fungerer. Det er slik at utdanninger blir godkjent på Harvard,
men ikke ved Universitetet i Oslo. Dette må vi gjøre
noe med, og dette har statsråden et viktig pådriveransvar
for å følge opp.

 Ja, i forhold til det siste er jeg helt enig
med representanten i at det er håpløst at vi har
et system som gjør at det tar så lang tid å få godkjent eller
omgjort den kompetansen en har med seg fra andre land. Derfor har
vi også fremmet noen forslag i integreringsmeldinga, som
nå ligger til behandling her i Stortinget. Jeg mener vi
må få vekk den proppen i systemet slik at dette
går langt fortere, og der ønsker vi også å bidra, det
må være helt klart.

Når det gjelder det første
spørsmålet om forslaget til endring i § 55
A i forhold til diskriminering, har vi nå, som representanten
er godt kjent med, også det liggende til behandling her
i Stortinget, og det er ingen tvil om at Arbeidsmarkedsetaten er
veldig sentral i forhold til dette hvis vi også skal greie å få flere
av våre nye landsmenn inn i jobb. Vi trenger faktisk mer
arbeidskraft, og det er mange ressurser som i dag går tapt
ved at vi ikke lykkes med det, og vi vil selvfølgelig ha
en nær dialog med Arbeidsmarkedsetaten i oppfølging
av det vedtak som Stortinget måtte fatte i den konkrete
saken, § 55 A.

 Erna Solberg – til oppfølgingsspørsmål.

 Jeg håper statsråden er enig
med meg i at en av de viktige tingene for å bekjempe rasisme er å fokusere
litt mer på de positive sidene både ved innvandring
og det å ha et multikulturelt samfunn, istedenfor å være
opptatt av de utfordringer og problemer som vi til enhver tid har,
og at arbeidsinnvandring kanskje vil bidra til å bekjempe
rasisme ved at man får flere innvandrere i en ressursgruppe
som vil være selvhjulpne og ha andre typer arbeid enn det
mange av de flyktninger og asylsøkere vi har, har hatt
til nå.

Så er det ett konkret område
som går på rasisme i arbeidsmarkedet, som jeg
nok synes statsråden kunne ta tak i, også i forhold
til arbeids- og administrasjonsministeren. En del innvandringsorganisasjoner
har ønsket å etablere tiltak for aktivt å markedsføre
sin etniske gruppe overfor aktuelle arbeidsgivere. I dag finnes
det ikke rom for å gi bevilgninger innenfor noen poster
til den typen tiltak. Vi har fra Høyres side foreslått
et tiltak, nemlig en prøveordning for et bredt spekter
av slike tiltak, men har fått nei fra departementet så langt.
Vil statsråden forsøke å finne midler
til den typen tiltak innenfor bevilgninger til bekjempelse mot rasisme.

  Jeg kan ikke svare rett over bordet her i
dag, men jeg tar med meg de signalene tilbake og skal love å snakke
med arbeids- og administrasjonsministeren om det. Det må i
hvert fall ikke herske noen tvil om at Regjeringa ønsker å gjøre
det vi kan når det gjelder å ta i bruk de mange
ressurser som i dag er ubrukt blant våre nye landsmenn,
bl.a. i arbeidslivet. Så jeg tar med meg det forslaget
tilbake.

Når det så gjelder spørsmålet
i forhold til arbeidsinnvandring, kommer Regjeringa tilbake til
en del konkrete forslag i løpet av veldig kort tid om hva
vi mener bør gjøres for lettere å kunne
få flere i jobb i landet vårt, noe vi også trenger.

 Karin Andersen – til oppfølgingsspørsmål.

  Statsråden tok sjølkritikk
på vegne av sin egen og andres regjering for at vi ikke
har lyktes ordentlig med integreringspolitikken og hindret rasisme.
Da har jeg behov for å spørre om hvorfor Regjeringa
har lagt fram en stortingsmelding som, bortsett fra ett tiltak,
så vidt jeg kan skjønne, ikke inneholder noe nytt.
Alt sammen er ellers tiltak som Stortinget stort sett har gitt sin
tilslutning til. Det eneste nye tiltaket i meldingen er at kommuner
skal tvinges til å bosette flyktninger og asylsøkere.
Mener statsråden at en slik tvang er med på å minske
en eventuell diskriminering og rasisme i befolkningen?

  For det første tar jeg avstand fra
påstanden om at det bare skulle foreligge ett eneste nytt
tiltak i den meldinga. Da må vi i hvert fall snakke om
to forskjellige meldinger, for det ligger en lang rekke forslag
til tiltak om hva som bør gjøres i forhold til
integreringspolitikken, det være seg det temaet som representanten
Karin Andersen her tok opp i forhold til bosetting – jeg
skal kommentere det etterpå – i forhold til utdanning,
i forhold til arbeidsliv, i forhold til asylmottak, i forhold til
enslige mindreårige osv. Men dette regner jeg med at vi
får tilstrekkelig anledning til å diskutere når
saken skal behandles her i Stortinget.

Når det gjelder bosetting av flyktninger,
er i hvert fall jeg helt sikker på at den ordninga vi har
pr. i dag, ikke fungerer. Det er så mange som blir sittende
i mottak i måneder og år fordi kommunene av ulike
grunner ikke vil ta imot dem. Det har vi tatt på alvor
ved at vi har økt integreringstilskuddet fra 300 000 kr
til 365 000 kr. Jeg er glad for at Stortinget
har vedtatt det; det er så å si det kommunene
har bedt om. Men da forventer jeg at flere kommuner i dette landet
tar et større ansvar for å bosette flere, og da
mener jeg at vi også må vurdere nye ordninger
for å få gjort det fortere.

 Magnhild Meltveit Kleppa – til
oppfølgingsspørsmål.

 Kampen mot framandfrykt og rasisme må førast
på mange plan, både gjennom lovverket og gjennom
holdningsskapande arbeid. Eit trygt, inkluderande oppvekstmiljø er
svært viktig om vi skal koma vidare. Det vekte oppsikt
at det var så lite samsvar mellom det Arbeidarpartiet seier
når det gjeld alt frivillig arbeid, og det som skjedde
konkret i det siste statsbudsjettet då det vart gått
med ostehøvel over dei fleste laga og organisasjonane,
og der ein altså fekk kutt i forhold til aktivitetar som
i svært mange tilfelle er avgjerande viktige for nettopp å sikra
eit betre miljø i kvart einskilt lokalsamfunn. Kan ein
venta at Arbeidarpartiet kan prøva å syta for
større samsvar mellom alle dei fine orda som vert framførte
når det gjeld frivillig arbeid, og dei midlane som vert
stilte til disposisjon? 

  Ja, jeg mener faktisk at det er samsvar mellom
ord og handling, og jeg er ikke enig i representanten Meltveit Kleppas
beskrivelse av at det var ostehøvelkutt over alle frivillige
organisasjoner. Det er jo slik at frivillige organisasjoner i dette
landet – som vi f.eks. har sett etter det fryktelige som
skjedde i helga, at de har samlet seg, i denne sammenhengen i regi
bl.a. av Røde Kors og andre frivillige organisasjoner,
kirke, idrett osv., – gjør en veldig viktig jobb.
Og det er ingen tvil om at de er vi helt avhengige av for å lykkes
i kampen mot fremmedfrykt og rasisme. Vi bruker penger på det, og
vi kommer til å bruke penger på det også i
framtida. 

Men la meg også si: Hvis vi skal lykkes
med dette, tror jeg det er særdeles viktig at vi greier å opprettholde tiltak
som f.eks. barnehager, at vi greier å opprettholde tiltak
som gjør at foreldrene har råd til å ha
barna sine i barnehagen, og at vi ikke opplever det som jeg har
sett i denne byen, at skolefritidsordninga blir så dyr
at halvparten av foreldrene er nødt til å ta barna
sine ut fordi foreldrebetalinga blir altfor høy, og de
fleste av disse er innvandrerbarn. Hvis vi skal greie å lykkes,
må vi starte allerede mens barna er små,
og det er særdeles viktig at en da lærer at alle
er like mye verdt uansett hvordan man ser ut og hvordan man prater.

 Vi går då vidare
med hovudspørsmål.

  Jeg vil få lov til å stille
et spørsmål til kommunalministeren.

Det er slik at vi har hatt flere oppslag i
den senere tiden om UDI og problemer knyttet til ulike måter å forvalte økonomireglement
på og til behandling av byggesaker. Jeg er glad for at
statsråden nå har vist handlekraft i denne saken,
og nå vil ha en full gjennomgang av UDI. Men jeg har et
problem, og det er knyttet til at statsråden også i
høst skulle vise handlekraft i forhold til flaskehalsene
i saksbehandlingen og gav UDI en ganske kort frist for å legge
konkrete tiltak på bordet for statsråden, slik
at man skulle få saksbehandlingstiden på alle
typer saker ned. 

Nå er det gått to måneder
siden UDI la frem for statsråden det dokumentet som inneholder
en rekke forslag til enklere saksbehandling i utlendingsforvaltningen,
og statsråden har ennå ikke gitt noe styringssignal
for behandlingen av disse og forandringene av regelverket. Når kommer
statsråden til å begynne å vise handlekraft – mer enn å be
om utredninger?

  Jeg mener at Regjeringa viser handlekraft
hele tida. Vi jobber nær sagt dag og natt med å prøve å gjøre
noe med dette, som jeg er helt enig i, nemlig at saksbehandlingstida
i svært mange saker er blitt altfor lang.

Så er det riktig at på bakgrunn
av at jeg bad om å få en rapport eller et forslag
fra UDI, fikk jeg det i desember. Det har vi gått nøye
igjennom. Jeg vil komme med konkrete forslag i løpet av
et par uker til hva jeg mener bør gjøres for å forenkle
saksbehandlingsrutinene og saksbehandlingstida for at det skal gå raskere
enn det som er tilfellet pr. i dag. La meg også si at jeg
synes det ligger veldig mange gode forslag i det UDI har lagt fram.
Men jeg tror det er veldig viktig at vi går nøye
igjennom og ser på hvilke konsekvenser det har om vi gjør
det ene kontra det andre, osv. Men som sagt, jeg kommer tilbake
med konkrete forslag i løpet av et par uker om hva jeg
mener bør gjøres i den sammenhengen.

Når det så gjelder det eksterne
firmaet jeg vil sette på UDI nå og fram til sommeren,
så skal det gå igjennom og se på hvordan
UDI fungerer i forhold til f.eks. saksbehandlingsrutiner, og hvordan
UDI fungerer i forhold til økonomi. På bakgrunn
av bl.a. noen oppslag vi har sett i én avis, hvor også lederen
i UDI har tatt selvkritikk, føler jeg et ansvar for å være
sikker på at de penger som skattebetalerne betaler
inn, blir forvaltet på en skikkelig måte, og jeg
har bedt om å få den gjennomgangen før
sommeren. 

Men la meg også si at UDI er i en
veldig presset situasjon. Det kommer nå veldig mange flere
asylsøkere til vårt land. Vi har fra mange hold
sagt at UDI nesten skal prioritere alt, og det er ikke så enkelt.
Og det er også slik at det er vanskelige saker, som har
stor oppmerksomhet, og vi har ikke minst med mennesker å gjøre.
La det også være med i bildet. Men vi skal bidra
fra vår side til å prøve å gjøre
situasjonen bedre, og jeg er ikke tilfreds slik det er pr. i dag
når det gjelder saksbehandlingstid.

  Jeg har lyst til å ta opp uttrykket «prioritere
alt». Fra Stortinget har vi faktisk gitt ganske klare signaler
ved flere budsjettbehandlinger om hva som skal prioriteres, at behandlingen
av arbeidstillatelser skal prioriteres og behandlingstida for asylsøknader
skal prioriteres. Nå rapporteres det altså at
behandlingen av arbeidstillatelser er gått opp til et år,
og fremdeles er det mellom 12 og 13 instanser som skal uttale seg
om hver enkelt søknad om arbeidstillatelse.

Vil statsråden garantere at det nå blir
en enklere behandling av arbeidstillatelser, og at man eventuelt
vil kunne lette UDIs totale kapasitet ved i hvert fall å ta
kurante arbeidstillatelser ut av UDIs behandling og enten la arbeidsmarkedsetaten
eller politiet behandle disse sakene? I dag opplever vi altså at
akutt mangel på arbeidskraft i enkelte sektorer ikke lar
seg løse på grunn av byråkratiske problemer.

  Først når det gjelder prioritering.
Det er riktig som representanten Erna Solberg sier at det er sagt
fra politisk hold også her i Stortinget at bl.a. asylsaker
skal prioriteres, og der ser vi en viss positiv utvikling. Men så er
det også slik at i hvert fall jeg får henvendelser
både fra stortingsrepresentanter og mange andre om at saksbehandlingstida
når det gjelder arbeidstillatelser, familiegjenforening,
visum osv., bør være mye kortere, og det er jeg
enig i. 

Når det gjelder spørsmål
om saksbehandlingstida konkret, kommer jeg tilbake til det om 14
dager. Men bare la meg si det på den måten at
jeg vurderer seriøst mange forslag for å se på om
det er noe vi kan løfte ut av UDI, om andre kan gjøre
det, og mitt klare mål er at det skal skje på en
enklere og raskere måte i forhold til det som er tilfellet
i dag – og det kommer jeg tilbake til i løpet
av veldig kort tid.

 Det blir oppfølgingsspørsmål – Sverre
J. Hoddevik.

  Aftenposten hadde sist lørdag en
betraktning om Norges attraktivitet overfor asylsøkere.
Overskriften var «Færre søker asyl i
Norge». Etter å ha drøftet en viss fallende
tendens i tallmaterialet, blir det kommentert av en representant
fra NOAS at Norge har en streng asylpolitikk. Dette blir imøtegått
av statssekretær Gelius, som hevder det motsatte, og i
tillegg bebudes en oppmyking av norsk asylpolitikk.

Spørsmålet til statsråden
blir: Hvor hentet statssekretæren dette mandatet? Er det
en ny politikk som Regjeringen vil komme til Stortinget med, eller
var det hentet fra stortingsdokument tidligere, noe som andre av
oss vanskelig kan huske å ha sett?

  La meg først kommentere spørsmålet
omkring opphold i forhold til asyl kontra humanitært
grunnlag. Det er riktig at vi tar imot veldig mange på humanitært
grunnlag, og at det er litt færre som søker om
asyl i forhold til en del andre land. Men det er jo fordi det har
noe å gjøre med hvem som søker til vårt land,
og det er det som er avgjørende for på hvilket grunnlag
man får opphold i Norge, om man trenger beskyttelse, og
hvordan det bildet ser ut. Vi har ikke tenkt å legge opp
til en ny politikk på dette feltet, men det er klart at
noen av de forslagene som nå vurderes, bl.a. i forhold
til det representanten Erna Solberg tok opp, vil, hvis en går
inn for alle de forslag som er lagt fram, kunne medføre
at det på noen områder blir litt annerledes enn det
er i dag. Det mener jeg vi da får ta konkret stilling til, men
vi har ikke tenkt å legge oss til en ny politikk generelt
sett.

 Vi går vidare til neste
hovudspørsmål.

  Mitt spørsmål går
til olje- og energiministeren.

I St.prp. nr. 36 sier Regjeringen at 15 pst.
av SDØE-andelene skal overføres til Statoil, og at ytterligere
5 pst. av andelene skal selges til Norsk Hydro og de andre selskapene.
Nå ser jeg gjennom diverse presseoppslag de siste dager
at forhandlinger allerede er i gang mellom Olje- og energidepartementet
og Statoil om disse andelene. 

I Dagens Næringsliv mandag forsvarte
statsråden denne fremgangsmåten med at «det
haster mer for Statoil enn for de andre». Jeg vil derfor
spørre statsråden: Vil det ikke være
naturlig og ikke minst mer rettferdig å innlede forhandlinger
med Hydro og de andre selskapene samtidig med Statoil dersom han
mener at forhandlinger er den rette fremgangsmåten? Og
hvilke eventuelle andre fremgangsmåter vurderer statsråden å bruke
overfor Hydro og de andre selskapene på sokkelen?

  Den saka me her snakkar om, er ei av dei største
og viktigaste sakene – i alle fall i denne perioden. Det
er derfor viktig at me diskuterer usemje der usemja er, og ikkje
på andre punkt.

Mottakinga denne saka fekk då den
blei presentert for Stortinget, føler eg var særs
god frå dei politiske partia si side. Det har kanskje ført
til at denne saka i mediesamanheng verkar keisam, og eg føler
faktisk at den motsetnaden som har blitt prøvt framstilt
på dette punktet i den seinare tida, først og
fremst er skapt av media, for det blir ikkje gjort noko frå Regjeringa
si side i denne saka som ikkje er beskrive i det som er lagt fram
for Stortinget. Og det er sjølvsagt heller ikkje slik at
Regjeringa gjer noko som helst konkret i denne saka før
dei endelege avgjerdene er tatt av Stortinget. Men som det er beskrive
i den saka som er lagd fram, blir det gjort eit arbeid i forhold til
Statoil, slik at ein har eit grunnlag for å gå vidare
med denne saka når Stortinget har tatt si endelege avgjerd.

Så er det altså slik at Statoil
er i ein annan situasjon enn dei andre oljeselskapa. Når
det gjeld Statoil, skal ein gjennomføra to ting samtidig.
Ein skal selja SDØE-delar til dei, og ein ønskjer å innføra
privat kapital i selskapet, og for oss har det vore viktig at ein
tar det i den rekkjefølgja. Derfor meiner vi det er naturleg å ha
samtalar med Statoil for å sikra framdrifta i saka. Men
det er ikkje slik som det har blitt framstilt i media, at Statoil
får moglegheit til å velja på øvste
hylle. Det er slik at delar av dei SDØE-delane staten har, er til
sals, og det er altså staten sjølv som bestemmer
kva delar han vil selja, ikkje dei ulike oljeselskapa.

  Jeg takker statsråden for svaret.

Slik jeg ser det, vil departementets fremgangsmåte med
forfordeling av Statoil ikke akkurat styrke norsk sokkels konkurransekraft,
og heller ikke bidra særlig positivt når norske
selskaper skal ut og hevde seg internasjonalt.

Jeg vil derfor spørre statsråden:
Hvor mye av de resterende 5 pst. bør en etter hans mening
selge til Hydro og de andre selskapene? Og vil statsråden
vurdere å ta i bruk auksjonsprinsippet ved salg av SDØE-andeler,
for det er vel bare dette som kan få synliggjort de reelle
verdiene av disse andelene?

  No er det slik at representanten Vaksdal går
inn i sjølve saka, som ligg til behandling i komiteen,
og komiteen og Stortinget skal seinare avgjera mange av dei spørsmåla
som han no stiller til meg. Det er vanskeleg for meg å vera
konkret på kva som blir sluttresultatet, og det er vanskeleg å vera
konkret på kva del Hydro skal få kontra dei andre
internasjonale selskapa; det vil t.d. vera avhengig av den avhendingsprosessen
ein vel.

Og for å svara på det siste
spørsmålet: Eg vil vurdera ulike typar avhending,
men det er òg sjølvsagt eit spørsmål
Stortinget vil ha eit syn på.

 Det blir oppfølgingsspørsmål – Øyvind Korsberg.

  Som tidligere hevdet har altså Regjeringen
til hensikt å selge 15 pst. av SDØE-andelene til Statoil.
Vi ser at det foregår forhandlinger om dette allerede,
og det er mye som tyder på at Statoil på denne
måten vil sikre seg «indrefileten», altså de
beste arealene.

Synes statsråden virkelig det er en
riktig fremgangsmåte? Skal disse andelene gis bort til
Statoil, eller på hvilken måte skal Statoil eventuelt
betale for dem?

  Eg må berre presisera at dette er
ei sak som ligg til behandling i Stortinget, og det er Stortinget
som skal svara på mange av desse spørsmåla
og på den måten gje rammer for kva avgjerder Regjeringa
etterpå kan ta. 

Men eg vil på ein måte avvisa
at Statoil får moglegheit til å velja mellom alle
SDØE-delane som staten har. I det forslaget eg har, vil staten altså behalda
80 pst. av SDØE-delane, og me vil sjølvsagt behalda dei
delane som me synest er viktigast for staten å ha. Men
for å førebu den vidare saksgangen er
det altså innleidd samtalar med Statoil for å fastleggja
verdiar og ein del andre ting. Og då er det altså slik
at ein del av grunngjevinga for desse endringane som Regjeringa
gjer framlegg om, er m.a. at me skal få meir verdi ut av
felta. Det er såleis ikkje nødvendigvis samanheng
mellom dei felta som Statoil ønskjer, og dei
felta som andre selskap ønskjer. Men ingen avgjerder blir
tatt på dette området før Stortinget har
tatt sine avgjerder.

 Hilde Frafjord Johnson – til
oppfølgingsspørsmål.

  I denne saken er jeg opptatt av rollen til
Stortinget, fordi kjernepunktet i diskusjonen dreier seg om hvor
langt Regjeringen skal kunne gå i sine samtaler mens behandlingen
pågår i komiteen. 

I stortingsproposisjonen står det: «Drøftelser
med Statoil om salg av SDØE-andeler vil pågå i
tiden fremover». Formuleringen er «drøftelser».
I media er det blitt fremstilt slik at det pågår
forhandlinger. En ting er tentative drøftelser om prosess
og ulike alternativer for håndtering av SDØE. Selv om jeg
selvfølgelig primært hadde ønsket at
det ikke foregikk, er det mulig å få til uten
at det går ut over Stortingets håndtering. Men
det er noe helt annet hvis man går inn i konkrete forhandlinger
om tildeling eller salg av konkrete andeler. Da er det ikke semantikk, da
er det substansielle forskjeller det dreier seg om, og mandatet
er drøftelser og ikke forhandlinger. 

Jeg ønsker derfor statsrådens
forsikringer – siden han sier dette primært er
medieskapt – om to ting: Det ene er at det ikke inngås
forhandlinger om salg av konkrete andeler av SDØE mens behandlingen
pågår, og det andre er at det raskest mulig settes
i gang en prosess i forhold til de andre selskapene.

  Det som Regjeringa no held på med,
er beskrive i dei dokumenta som er overleverte til Stortinget, og
me går sjølvsagt fram i høve til dei.
Det er slik at alle drøftingar med andre involverte partar
skjer med atterhald om dei avgjerdene som Stortinget til sjuande
og sist må ta.

Når det gjeld dei andre selskapa,
er det ikkje noko ønske for oss at dei skal stå på gangen
og venta. Men det er likevel slik at det finst ei grense for kapasiteten
i departementet, og me har derfor valt å begynna med Statoil
litt før dei andre. Det betyr ikkje nødvendigvis
at ein sluttfører dei forhandlingane før ein har
begynt å diskutera med dei andre selskapa.

Eg føler, i alle fall på bakgrunn
av det oppslaget som har vore med meg, at det har vore eit mål
for media å laga 

ei sak 

av dette,
som det etter mitt syn ikkje er grunnlag for.

 Øystein Djupedal – til oppfølgingsspørsmål.

  Det er selvfølgelig klokt av statsråden å forsikre
om at det er Stortinget som skal bestemme, og at det ikke skal foretas
endelige beslutninger før Stortinget har sagt sitt. Men
samtidig er det slik at når man inngår drøftelser
av denne karakter, er det veldig nærliggende å tro
at man her har forskuttert beslutninger og gitt ett selskap muligheten
til å posisjonere seg på en helt annen måte
enn andre selskaper.

Den særbehandling det her legges opp
til, har selvfølgelig en historisk årsak ved at
Statoil har en helt spesiell plass i vår oljehistorie,
men samtidig, ut fra alle de premisser som ellers gis i det som
nå er Regjeringens nye oljepolitikk, skal det
jo ikke fortsette sånn.

Det som da er mitt spørsmål
til statsråden, som en forlengelse av de ulike spørsmål
som her har vært stilt, er: Ville det ikke vært
klokt av statsråden nå å legge disse drøftelsene
på is i påvente av at Stortinget faktisk tar de beslutninger
man har tenkt å ta? Man beskriver at man skal ha drøftelser,
men Stortinget har ikke kvittert ut og gitt tilslutning til disse
drøftelsene som står omtalt i proposisjonen.

  Det er altså slik med dei drøftingane
som går føre seg med Statoil i dag, at alle er med
atterhald om dei endringane som Stortinget måtte koma til å gjera.
Dette er ei kjempestor reform. Det er viktig med mest mogleg informasjon,
og det arbeidet som no blir gjort, vil leggja eit grunnlag for å kunna gjennomføra
det vedtaket som Stortinget til slutt kjem fram til.

Så vil eg igjen presisera at ein del
av føremålet med å gjennomføra
dei endringane som Regjeringa no føreslår, er
at ein skal få meir effektiv drift, samdriftsfordelar og slikt,
på ein del felt. Då er det slik at Statoil står
sterkare på ein del felt enn dei andre oljeselskapa gjer,
mens Statoil på andre område ikkje har
interesser. Så det er ikkje automatisk slik at desse oljeselskapa
som ønskjer å kjøpa SDØE-delar, er opptatt
av å kjøpa dei same SDØE-delane. Og som sagt er
det altså staten og ikkje Statoil som til sjuande og sist
skal bestemma kva for delar som er til sals.

 Vi går vidare til neste
hovudspørsmål.

  Eg skal få stilla eit spørsmål
til olje- og energiministeren.

Spørsmålet om privatisering
av Statoil har utløyst spekulasjonar i høve til
framtidig plassering av Statoils hovudkontor. Hovudkontoret i Stavanger
har vore av uvurderleg verdi for Rogaland og for Vestlandet elles – direkte
i form av arbeidsplassar og kompetanse, indirekte i form av alle
dei ringverknadene som det har medført. På kva
måte vil statsråden sikra at Statoil sitt hovudkontor ikkje
blir flytta?

  For å vera heilt ærleg trur eg
dette er ei heilt uaktuell problemstilling. 

Stavanger er det viktigaste oljesenteret i
Noreg, og det vil det halda fram med å vera – rett
og slett fordi der er dei viktigaste institusjonane på dette
området, og fordi det er den naturlege geografiske plasseringa
på grunn av ressursane i Nordsjøen og den umiddelbare
nærleiken til Stavanger. Me ønskjer å vidareutvikla
og verna om Stavanger som den oljebyen den er. Og det er sjølvsagt
slik at med den eigardelen staten vil ha i Statoil etter det forslaget
som Regjeringa no har lagt fram, vil spørsmålet om
lokalisering etter mitt syn ikkje bli eit aktuelt problem.

  Det er godt å høyra at statsråden
og Regjeringa her har eit ynske. Det er reist som tema, eg forstår òg
i komiteen – på høyringa – av BI-professor
Arne Jon Isachsen, som åtvarar mot å tru at hovudkontoret
vil liggja i Stavanger. Han seier at det er eit spørsmål
om tid når det kjem inn andre eigarar. Det er òg
følgt opp av tidlegare redaktør i Arbeiderbladet,
Wiktor Martinsen.

Om ein har opna for andre interesser og òg
har ei aukande fokusering på utlandet, vil det
ikkje då vera slik at auka krav til lønnsemd vil
vera naturleg og i seg sjølv vera eit tema som kan tilseia
at òg plasseringa av hovudkontoret kjem i fokus?

  Eg trur tvert imot. Dei endringane som Regjeringa
no føreslår, vil føra til at Statoil vil
bli eit meir slagkraftig selskap, og at det dermed vil greia seg
betre, og det vil vera med og forsterka deira stilling som eit stort
selskap med base og utgangspunkt i Noreg. 

Og så er altså reglane slik
at det finst minoritetsmoglegheiter til å avgrensa slike
viktige ting. Dersom eg ikkje tar heilt feil, er det slik at så lenge
staten eig meir enn ein tredjedel av selskapet, så kan
ein t.d. ikkje flytta hovudkontoret ut av Noreg. Og eg kan ikkje
sjå nokon andre plassar i Noreg som kan konkurrera med
Stavanger når det gjeld hovudkontoret til Statoil; Stavanger
har vore ein utmerkt vertskapsby. Og eg har aldri høyrt
noko ønske uttrykt frå nokon av dei som jobbar
eller har funksjonar innanfor oljebransjen i Stavanger, at byen
ikkje er ein eigna plass for denne typen aktivitet. Eg kan heller ikkje
sjå at den saken me no har lagt fram, vil endra på det.

 Då går vi til neste
hovudspørsmål.

  Jeg har et spørsmål til
kommunal- og regionalministeren.

Det viktigste vi kan gjøre nå for å hindre
mer mobbing og rasisme, og for at det skal gå bedre med
barn og unge, er f.eks. at foreldre skal ha råd til barnehager
og skolefritidsordninger. Det var omtrent ordrett det statsråden
sa nettopp i stad. Det er SV helt enig i. Men det er ikke slik nå,
fordi kommunene har store underskudd, og det har stort sett gått
ut over barn og unge. Barnevernet har for lite penger, barne- og
ungdomspsykiatrien har for lite penger og kulturtilbudene legges
ned. Jeg sitter her med en avis fra Oslo som viser at barneidretten
blir skviset ut av idrettshallene til fordel for bedriftsidretten,
som kan betale for seg.

Unger mister de positive og gode tilbudene
som kunne hjulpet dem til å finne seg bedre til rette i
samfunnet. Ser statsråden at Regjeringen gjennom å gi
kommunene altfor lite penger har et medansvar for at barn og unge kommer
i vanskeligheter?

  Som jeg sa i stad, mener både jeg
og Regjeringa at barnehager og f.eks. skolefritidsordninger er helt
sentrale tilbud som bør være, og som er, i de
fleste kommuner. Det bør også være slik
at foreldrebetalinga er slik at en ikke ekskluderer unger fra å være
i barnehagen på grunn av det. Og det er selvfølgelig
ting som vi jobber med. 

Når det så gjelder det spesielle
spørsmålet om kommuneøkonomien, som selvfølgelig
også henger sammen med dette, så har kommunesektoren
for i år, ved hjelp av det forliket som ble inngått
her i Stortinget, fått et av de største løftene
kommunesektoren har fått på veldig, veldig mange år.
Og i tillegg til de reelle overføringene til kommunesektoren
var det også slik – som representanten Andersen
er godt kjent med – at Regjeringa og også Stortinget
for første gang på ti år gikk inn og
kompenserte noe i lønnsoppgjøret til bl.a. lærere. 

Så er jeg klar over at det fortsatt
er slik at det finnes kommuner hvor situasjonen er vanskelig. Vi
driver nå og jobber med kommuneopplegget for neste år.
Jeg har selvfølgelig med meg den situasjonen og de beskrivelser
som kommer inn om hvordan situasjonen er, men jeg mener altså at
det løftet som kommunesektoren har fått for inneværende år,
er et kjempeløft. Jeg mener også at det er noen
kommuner som kanskje også bør se på hvordan man
prioriterer internt. Vi har kommunalt selvstyre, det mener jeg det
er veldig viktig å slå ring om, men det går ikke
an bare å skylde på at kommuneopplegget totalt
sett er slik eller slik, for det går også an å se
på de prioriteringer som skjer internt i kommunen. Og når
jeg ser enkelte kommuner som f.eks. unnlater å ta eiendomsskatt
fra de aller rikeste i landet og samtidig skjærer ned kraftig f.eks.
til barnehager eller skolefritidsordninger, da må jeg si
at det er ei prioritering som i hvert fall jeg er sterkt uenig i.

  Jeg registrerer at statsråden nå ikke
følger opp de positive signalene som hun gav i forrige
spørsmålsrunde, nemlig at Regjeringen nå skal gjøre
mer for å sikre at tilbudene til barn og unge blir bedre – for
det er de tiltakene vi vet vil virke. Blant annet kan man sammenligne
tallene for hvor mye politiets budsjetter har økt de siste årene
i forhold til tiltak for barn og unge. Dette har gått veldig
mye i barn og unges disfavør.

Men vil statsråden nå i hvert
fall ta initiativet til en undersøkelse, slik at vi kan
få se på tilstanden for tiltak til barn og unge
når det gjelder barnevern og fritidstilbud f.eks., og få en
statusrapport over hvordan dette er i kommunesektoren, slik at vi
kan få fram reelle tall for hva som er behovet, og hva
som må til for at situasjonen for barn og unge skal bli
bedre? For det er ingen tvil om at innretningen på budsjettene
hittil har vært slik at når man må kutte,
så har det gått ut over tiltak for barn og unge.

  Denne Regjeringa gjør mye, også overfor
barn og unge, og vi akter å gjøre mer også i
framtida. Så det er positive signaler som denne Regjeringa
har gitt og fortsatt vil gi, og det vil vi selvfølgelig
også gjøre nå. Jeg sa også i
mitt hovedsvar at vi nå jobber med kommuneopplegget for
neste år. I den sammenhengen har vi selvfølgelig
også med oss tilbudene til barn og unge, som er svært
viktige ikke minst i en forebyggende sammenheng, det må det
ikke herske noen tvil om. 

Så vi innhenter selvfølgelig
informasjon om hvordan situasjonen er ute i kommunene. Det gjelder
også i forhold til tilbudet til barn og unge. Her vet vi
at det er store variasjoner kommunene imellom, og vi er nødt
til å prøve å sørge for at det
tilbudet blir bedre. Men det er altså slik at vi har kommunal
sjølråderett, det er ulike politiske partier som
styrer i ulike kommuner med ulike prioriteringer. Så har
vi et felles ansvar for å sørge for at de samlede
overføringene til kommunesektoren er slik at Kommune-Norge
er satt i stand til å utføre de oppgaver vi har sagt
at de skal gjøre. Og nå jobber jeg altså med
kommuneopplegget for neste år.

 Då går vi til nytt
hovudspørsmål.

  Jeg vil gjerne stille et spørsmål
til olje- og energiministeren.

Statkraft har bedt om milliardbeløp
fra staten for å kunne ekspandere videre. Om kort tid er
det ventet en innstilling fra Regjeringen, og det ligger an til
en spennende og viktig runde om denne saken i Stortinget. Venstre ønsker
norsk eierskap av det arvesølvet som kraftressursene representerer,
men det er ulike måter dette kan sikres på. 

Hvilke ambisjoner har statsråden for
Statkrafts videre utvikling? Og hvor dominerende rolle er det ønskelig
at en kraftprodusent og tilbyder bør ha i det norske kraftmarkedet?

  Regjeringa ønskjer å koma tilbake
til heile dette problemkomplekset og diskutera det i fellesskap
med Stortinget. Men det er slik at Stortinget ved fleire høve
har gjeve tilslutning til det som er styret i Statkraft sin strategi,
som går på at Statkraft skal vera aktiv og kjøpa
ein del av dei norske vasskraftverka som er til sals. 

Elles trur eg det er litt viktig når
ein diskuterer dette spørsmålet, at ein mentalt
førebur seg på at Noreg i energisamanheng
ikkje lenger finst, slik at Statkraft ikkje lenger opererer i ein
norsk marknad, men i ein nordisk og nordeuropeisk marknad, og der
er det sjølvsagt slik at Statkraft – sjølv
om dei får gjennomført alle dei ambisjonane dei
har – vil vera eit lite selskap. Samtidig som eg støttar
den strategien som styret i Statkraft har, og ønskjer at
dei skal få moglegheit til å utvikla seg vidare, meiner
eg òg at det er viktig å ta vare på andre
norske energiselskap, regionale selskap. Det bør altså ikkje
vera nokon motsetnad mellom det å satsa på dei
regionale selskapa som har bygt seg opp, og det å gje Statkraft
høve til å få tilført meir kapital
og dermed kunna ta del i den utviklinga som skjer i den norske marknaden.
Det vi veit, er at veldig mange av dei som i dag eig kraftselskapa,
er kommunar som no ønskjer å selja seg ut, og
då meiner eg det er viktig at det òg finst ein
norsk aktør som har moglegheiter til å ta
del på oppkjøpssida. 

Det vi veit, er at svært mange av
dei store kraftselskapa i Noreg har store pengesekker som dei ønskjer å bruka òg
i Noreg, og som ei motkraft til det meiner eg altså at Statkraft òg
må ha eit høve til å vera med i den omstruktureringa
som skjer av bransjen.

  Statkraft har når selskapets eierandel
i andre selskap hvor de har avgjørende innflytelse, inkluderes,
en andel på nær 40 pst. av norsk kraftproduksjon.
Normalt er det den grensen som settes når konkurransemyndighetene
griper inn i forhold til en dominerende aktør. I EU har
en både i forhold til Spania og i forhold til Tyskland
satt en grense for hvor stor en aktør kan bli, og påbudt
utsalg. 

Nå vil altså Statkraft bruke
milliardbeløp på å ekspandere videre.
Er ikke statsråden bekymret over at en så dominerende
aktør ekspanderer på denne måten når
konsekvensen kan bli at en står igjen uten andre norske
aktører som har kraft og styrke til å være
med i konkurransen om å overta de andre selskapene som
måtte komme for salg? For det er jo akkurat det statsråden
sier han ønsker, nemlig flere norske aktører,
men det som skjer nå, er altså at Statkraft er
i ferd med å bli så dominerende at andre mister
muligheten til å delta i konkurransen.

  Her er eg nok litt ueinig i realitetsskildringa
til Kvassheim, men dette får me likevel høve til å koma
tilbake til igjen i den saka som blir lagd fram av Regjeringa med
det første. 

Men det er altså slik at om ein samanliknar
Noreg med andre land i Nord-Europa, har me veldig mange energiselskap,
og dei er små. I Sverige t.d. har det største energiselskapet
over 50 pst. av marknaden, mens i Noreg, slik
som me reknar det i dag, har Statkraft ein plass mellom 20 pst.
og 25 pst.

Men i alle høve er det sjølvsagt
slik at konkurransemyndigheitene vil ta stilling til alle dei aktuelle
oppkjøpa, slik me har gjort fram til no. Det finst altså myndigheiter i
Noreg som skal styra den situasjonen. Men eg trur vi igjen må gjera
den intellektuelle øvinga at Noreg ikkje lenger eksisterer,
slik at det me diskuterer, er om Noreg skal ha eit stort selskap
i den nordeuropeiske marknaden eller me ikkje skal det

 Det blir oppfølgingsspørsmål – Lars Sponheim.

  Jeg vil nok fortsette den intellektuelle øvelsen,
jeg da, med å si at Norge eksisterer også i kraftsammenheng,
og at det er viktig å se de enorme strukturelle endringene
vi nå står overfor. Det er enormt mange titalls
milliarder kraftandeler i Norge som kommer for salg de neste årene,
og det er viktig for statsråden og for hele Stortinget
og ha en tankegang og en politikk for hvordan vi skal sikre at mest
mulig av dette blir i norsk eie, samtidig som vi sikrer at det ikke
blir én helt dominerende eier, for med den dynamikken – og
det er bra – som vi nå ser i norsk kraftproduksjon,
er det viktig at her er konkurrerende tilbydere. 

Spørsmålet mitt er: Når
statsråden nå skal invitere Stortinget til samtale
om dette, som han uttrykte seg, tenker han da i retning av å være
konkret med hensyn til hvordan han kan bidra med virkemidler for å sikre
at noen av de norske regionale enhetene kan bli reelle konkurrenter
til Statkraft, der hvor Statkraft nå med ganske stor fart
vokser? Og jeg må si at 20-25 pst. må nok
være det direkte eierskapet til Statkraft, for de eier
ganske mye i mange andre selskaper også, noe som gjør
at de nærmer seg 40 pst., som er en viktig størrelse
i konkurransesammenheng.

  Det er sjølvsagt slik at me må ha
ei haldning til alle desse spørsmåla, men det
er litt viktig likevel å presisera at det er dei som eig
desse selskapa i dag, som avgjer om dei vil selja dei, og som òg avgjer
kven dei vil selja til. Og det finst altså ulike måtar å gjera
dette på. Det er ikkje nødvendigvis slik at ein treng å selja
for å få større einingar. Kommunane kan
bidra til samanslåingar og dermed vera med og byggja opp regionale
selskap. Det har me sett eksempel på. 

Det er sjølvsagt slik at me kan sjå på rammevilkåra. Men
om det er kapital spørsmålet gjeld, er eg litt
usikker på om det vil bli rett for staten å bidra
til at dei regionale selskapa skal få råd til å kjøpa
seg opp, om det t.d. er det ein meiner. 

I alle høve ønskjer me at
Stortinget skal få moglegheit til å drøfta
alle desse spørsmåla, fordi det skjer enorme endringar
no framover, og det er viktig at Stortinget har ei haldning til
desse spørsmåla.

 Jan Tore Sanner – til oppfølgingsspørsmål.

  Det er en svært viktig sak Venstre
reiser i dag knyttet til Statkraft. Vi opplever en statlig monopolisering
innenfor kraftsektoren. Det er svært uheldig, og det vil
også bidra til at prisen og verdiene vil falle når
det kun er én kjøper, slik vi har opplevd det
i altfor mange tilfeller.

Statsråden ønsker å foreta «en
intellektuell øvelse». La meg utfordre ham på én
til, nemlig den klare parallellen som er mellom Statoils utvikling
og Statkrafts utvikling. Begge selskaper startet som politiske redskaper,
har senere utviklet seg til mer kommersielle selskaper og opererer
nå begge i et internasjonalt marked. Nå foretar vi
en delprivatisering av Statoil. Ser ikke statsråden at den
samme utviklingen vil tvinge seg fram for Statkraft, både
for at Statkraft skal kunne gå ut i markedet og hente penger
og ikke bare putte sugerøret ned i statskassen, men også for
at selskapet skal få nødvendig handlefrihet i
et internasjonalt marked? 

  Eg ser parallellar, men eg ser òg
forskjellar. For Arbeidarpartiet er det veldig viktig at det er
det offentlege som tar hand om den naturressursen som vasskrafta
er. Me ønskjer å medverka til det på ulikt
vis. No ser me altså at dei som i dag tar vare på den offentlege
eigarskapen, nemleg kommunane, ønskjer å selja
seg ut. Då synest me det er naturleg at ein annan offentleg
aktør får mogelegheit til å kjøpa
nokre av dei delane som er til sals. Det ønskjer me altså å medverka
til. 

Elles har Statkraft blitt diskutert i ulike
samanhengar her i salen. For eksempel i samband med budsjettet for
i fjor vedtok Stortinget å gjera om lån til eigenkapital,
slik at Statkraft kunne få vera med i den omstruktureringa som
skjer. Det er det arbeidet me no ønskjer å vidareføra, og
me vil leggja den saka fram for Stortinget med det første.

 Då går vi til det
siste hovudspørsmålet.

  Jeg vil stille spørsmål
til miljøvernministeren. 

La meg få lov til å gratulere
miljøvernministeren som en av de mest kreative statsrådene
i Regjeringen når det gjelder å pønske
ut avgifter og ufornuftige forslag. Det jeg her tenker på,
er statsrådens tidligere planer om å innføre
støyavgift på bildekk. Før jul var det
snakk om å innføre avgift på private
parkeringsplasser, som er et overgrep mot privat eiendomsrett. Og
det siste var altså å forby bygging av hytter
over 100 m2 . Dette forslaget har medført at en rekke kommuner
som har hyttebygging og turisme som inntektskilde, har protestert
kraftig. Hvorfor kan ikke statsråden la kommunene selv
få lov til å bestemme over sine arealer?

  Debatten omkring areal på hytter
og mitt angivelige forslag om å være med på å begrense
kommunenes mulighet til å bestemme dette beror på en
misforståelse og en avsporing av den debatten jeg har ønsket å reise.
Utfordringen for oss er at vi bygger stadig større hytter
i dette landet. De legger beslag på store arealer, og det
er viktig for alle med ansvar for planlegging å ta tak
i utfordringen om hvordan vi får til en god utvikling på dette
området.

Jeg har ønsket å delta i
en debatt om hva lokale myndigheter kan gjøre, og hva sentrale
myndigheter kan gjøre. Senere i dag får jeg bl.a.
innstillingen fra det offentlig oppnevnte Planlovutvalget, som har
arbeidet med hvordan miljøhensyn i sterkere grad kan tas
inn i planleggingen. 

Jeg ser det absolutt som en oppgave for kommunene fortsatt å styre
utviklingen når det gjelder hyttebygging. Dette skal i
stor grad være et lokalt ansvar. Men det må være
en riktig prioritering for en miljøvernminister å reise
en debatt om hva vi kan gjøre på nasjonalt plan,
ikke minst i forhold til å oppfordre til en fornuftig energibruk ved
hyttebygging.

  Jeg takker statsråden for svaret.
Jeg skjønner at statsråden etter hvert har moderert seg
en del i forhold til det som var utgangspunktet, og det er for så vidt
gledelig.

Dersom miljøvernministeren gjør
alvor av det såkalte hytteforslaget, vitner det etter mitt
syn mer om misforståelse og misunnelse enn sunn fornuft.
Når det gjelder hyttepalassene som statsråden
hadde som utgangspunkt, er det i mange tilfeller ikke bare snakk
om hytter, men investeringer som er gjort i lokalmiljøet
for å få økt turisme og dermed også inntekter
til de kommunene som har lagt til rette for det. Hvorfor kan ikke
folk få lov til å investere og bruke pengene sine
på tiltak som er med på å styrke sysselsettingen
og også økonomien i distriktene, noe som også kommunene
selv ønsker?

  Miljøvernministeren har ikke foreslått
noen arealbegrensning på hytter. Tvert imot er det mange
kommuner som har foreslått et slikt virkemiddel – og
hvorfor gjør kommunene det? Det gjør de fordi de
ser det som et viktig virkemiddel nettopp for å få en ønsket
utvikling når det gjelder hyttebygging, slik at vi kan
ta vare på den gode hyttekulturen som vi har i Norge. Kanskje
tenker en del av fjellkommunene at de ikke vil komme i den situasjonen
Oslofjordområdet og store deler av Sørlandet er
i, der vi har bygd for mange hytter i områder som det senere
viser seg vanskelig å komme til for allmennheten. Hyttebygging
vil fortsatt i stor grad være et lokalt ansvar, og det
vil være store muligheter for distriktskommuner til å bruke
dette som et virkemiddel for økonomisk utvikling i egne
områder. Slik bør det være. Men vi har
store miljøutfordringer på dette området som
også må ivaretas, noe mange kommuner har sett,
og som jeg fortsatt tror vi vil ha en debatt omkring.

 Tida for den munnlege spørjetimen
er no omme, og vi går over til den ordinære spørjetimen.





                    
                    
                    

 Det blir ei lang rekkje endringar
i den oppsette spørsmålslista, og presidenten
viser i den samanhengen til den oversikta som er omdelt på representantane sine
plassar i salen. Presidenten gjer framlegg om at dei føreslåtte
endringane i dagens spørjetime blir godkjende. – Presidenten
ser det som vedteke.

Endringane var desse:

Spørsmål 1, frå representanten
Inger Stolt-Nielsen til statsministeren, vil bli svara på av
miljøvernministeren.

Spørsmål 6, frå representanten
Arne Lyngstad til arbeids- og administrasjonsministeren, vil bli
teke opp av representanten Astri Wessel.

Spørsmål 7, frå representanten
Øystein Hedstrøm til finansministeren, vil bli svara på av
arbeids- og administrasjonsministeren på vegner av finansministeren,
som er bortreist.

Spørsmål 9, frå representanten
Einar Olav Skogholt til helseministeren, fell bort då spørjaren
ikkje er til stades.

Spørsmål 13, frå representanten
Magnhild Meltveit Kleppa til fiskeriministeren, vil bli svara på av
miljøvernministeren på vegner av fiskeriministeren,
som er bortreist.

Spørsmål 14, frå representanten
Morten Lund til fiskeriministeren, vil bli svara på av
miljøvernministeren på vegner av fiskeriministeren,
som er bortreist. Spørsmålet vil bli teke opp
av representanten Tor Nymo.

Spørsmål 17, frå representanten
Hallgeir H. Langeland til miljøvernministeren, vil bli
svara på av utviklingsministeren som rette vedkomande.

Spørsmål 18, frå representanten
Karin Andersen til miljøvernministeren, vil bli svara på av
utanriksministeren som rette vedkomande. Etter oppmoding frå utanriksministeren
blir dette spørsmålet flytta til etter spørsmål
2, som utanriksministeren også skal svare på.

Spørsmål 19, frå representanten
Ågot Valle til landbruksministeren, vil bli svara på av
justisministeren på vegner av landbruksministeren, som
er bortreist.

Spørsmål 22, frå representanten
Bjørn Hernæs til justisministeren, fell bort då spørjaren
ikkje er til stades.

Spørsmål 26, frå representanten
Randi Karlstrøm til olje- og energiministeren, vil bli
svara på av miljøvernministeren som rette vedkomande.
Etter oppmoding frå miljøvernministeren blir dette
spørsmålet flytta til etter spørsmål
16, som den same statsråden skal svare på. Spørsmålet
vil bli teke opp av representanten Kari Økland.





                    
                    








        

Spørsmål 1


    
        

Spørsmål 2


    
        

Spørsmål 18 


    
        

Spørsmål 3


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7 


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 11


    
        

Spørsmål 12


    
        

Spørsmål 13


    
        

Spørsmål 14 


    
        

Spørsmål 15


    
        

Spørsmål 16


    
        

Spørsmål 26 


    
        

Spørsmål 17


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    



                    

 Dette spørsmålet,
frå Inger Stolt-Nielsen til statsministeren, vil bli svara
på av miljøvernministeren.

  «Jeg antar at statsministeren, i
likhet med resten av landets befolkning, er bekymret over den senere
tids opplysninger om at radioaktivt avfall skal transporteres på skip
langs vår langstrakte og utsatte kyst. Dette kan føre
til at miljøtrusler, som vi før bare har fryktet
fra Kola, ved skipshavari nær norskekysten skaper nasjonale
krisetilstander.

Bekymrer det statsministeren at initiativ for å sikre
en bedre kystberedskap har kommet noe sent?»

  Det er klart at de russiske planene, slik
de er blitt framstilt, om å transportere radioaktivt avfall
langs kysten vår gir grunn til bekymring. Sett på bakgrunn
av de store problemene Russland har med behandling av sitt eget
atomavfall, framstår ikke en import av slikt avfall som
noen bærekraftig løsning. Frakt av atomavfall
langs kysten vår representerer en risiko for radioaktiv
forurensning som ikke kan aksepteres.

Vi er nå i ferd med å kartlegge
de faktiske forholdene omkring disse planene. Saken ble senest tatt
opp på politisk nivå med russiske miljøvernmyndigheter
på et møte i Moskva i går.

Regjeringen vil uansett forsøke å forhindre
import av atomavfall til Russland som kan berøre norske
områder og interesser. Samtidig vil vi se på om
de eksisterende varslingsavtalene med Russland bør utvides
til også å omfatte transport av bl.a. atomavfall.
Etter ulykken med «Kursk» i fjor høst
hadde statsministeren et møte med den russiske statsminister
Kasianov. De ble enige om gjensidige forpliktelser om varsling og
bistand ved alvorlige hendelser. Dette ble nedfelt i de politiske
dokumentene fra møtet, og det arbeides nå med
en videre oppfølging av den avtalen. Fra før er
det også en avtale om varsling av slep og andre spesielle
transporter fra Murmansk langs vår kyst.

Skipshavariene vi har hatt den siste tiden,
har ført til at Regjeringen nå vurderer en rekke
aktuelle tiltak for å bedre sikkerheten og beredskapen
langs kysten. Dette vil særlig omfatte forebyggende tiltak
som 

		bedre overvåking og varsling

		økt bruk av såkalte farledstiltak, som
merking og påbudte seilingsleder

		bedre sjøkart

		utvidelse av territorialfarvannet fra 4 til 12 nautiske mil,
som utenriksministeren kommer tilbake til i et spørsmål
senere i denne spørretimen

Når det gjelder beredskapen mot akutt
forurensning, vil vi se på hvordan statens samlede ressursbruk
kan gjøres bedre, slik at vi får en mest mulig
operativ og effektiv beredskap. Regjeringen vil komme tilbake til
Stortinget med forslag innenfor disse områdene.

Det er etter min vurdering ikke grunnlag for å si
at disse initiativene kommer for sent i forhold til en mulig transport
av atomavfall langs kysten. Vi følger opp saken overfor
russiske myndigheter, samtidig som vi gjennomfører en rekke
tiltak for å bedre beredskapen langs kysten vår.

  Som statsråden vet, har det i løpet
av de siste ukene blitt stilt en rekke spørsmål
som er knyttet til beredskapen langs kysten og evnen til å overvåke
trafikk utenfor kysten samt tidligvarsling av berørte myndigheter.
Stortinget er jo kjent med at Regjeringen har til hensikt å legge
frem et regjeringsnotat med forslag om tiltak. Jeg håper
at Regjeringen forstår at opposisjonen er bekymret for
de manglene som er avdekket i den senere tid, og at forslag som
kun beskriver behov for ytterligere utredninger og opprettelse av
utvalg og fremleggelse i fremtidige budsjetter er lite tilfredsstillende
i forhold til nå-situasjonen. For det er 

nå

 det
kreves handling.

De to siste budsjettproposisjonene og uttalelser
fra Forsvaret indikerer at noe må ha vært planlagt
eller utredet for å ivareta behovet for en bedre kystberedskap
på et tidligere tidspunkt. Kan ministeren gi en nærmere
beskrivelse av det som skal bidra til en bedre koordinering av overvåkningsressursene
i henhold til proposisjonene?

  Regjeringen har også besvart en rekke
spørsmål i de siste spørretimene knyttet
til vårt arbeid med å bedre beredskapen. Vi ønsker å styrke
det forebyggende arbeidet, overvåkingen og selve beredskapen
langs kysten. Jeg går ut fra at representanten Inger Stolt-Nielsen
er enig i at dette vil kreve budsjettoppfølging.
Det krever selvfølgelig også forslag, som vi vil
komme fram med.

Ett helt konkret forslag jeg vil ta opp, er
hvordan vi skal bruke Forsvarets radardata i sterkere grad i den
sivile beredskapen som et viktig ledd i det forebyggende arbeidet.
Et annet er bedre merking av seilingsleder. Og et tredje er selve
beredskapen, der vi nettopp har fått konkrete forslag fra
Statens forurensningstilsyn om hvordan vi kan få en bedre
utnyttelse av det utstyret vi har, behovet for bedre opplæring
av mannskaper som skal drive beredskap, og også flere øvelser.

  Jeg må få lov å spørre
statsråden om når hun kan forvente at disse forslagene
blir realisert. Vi har hørt om forslag, vi har hørt
om at det foreligger planer. Men det materialiseres ikke i konkrete
tiltak. Det er hele tiden nye utredninger, nye planer, en skal komme
med forslag. Men forslagene kommer ikke. Og imens har vi sett denne
krisesituasjonen som vi har fått på kysten, og
vi frykter hva som kan skje når vi får denne livsfarlige
atomtransporten langs kysten vår.

Så 

når

 kan
vi forvente en helhetlig satsing som kommer konkret og skal iverksettes
innenfor et visst tidspunkt?

  Først vil jeg gjerne si at de to siste
ulykkene vi har sett langs kysten vår, både ulykken med «Green
Ålesund» utenfor Haugesund og senere havariet av «John
R» i Nord-Norge, har vist at vi har en god beredskap. Den
fungerte da vi trengte den. Likevel vil det være behov
for en styrking, og forslagene vi har tatt tak i, skal gjennomføres
umiddelbart, mange av dem, knyttet til overvåking og knyttet
til forebyggende arbeid. Men vi har også behov for å gå gjennom
konkret hvordan beredskapen skal styrkes, og dette er forslag som
vil komme til uttrykk utover i dette året og vil få en
budsjettoppfølging i det neste budsjettet.





                

 Dette spørsmålet,
frå Karin Andersen til miljøvernministeren, vil
bli svara på av utanriksministeren som rette vedkomande.

 «Miljøvernministeren uttalte i
ordinær spørretime 24. januar 2001 at Regjeringen
har bestemt seg for å vurdere spørsmålet
om en utvidelse av territorialgrensen for å bedre sikkerheten
langs kysten.

Kan statsråden gi en beskrivelse av
de nye mulighetene dette gir til inngripen i forhold til i dag overfor
skip som benytter sin rett til fri gjennomfart i territorialfarvannet
i henhold til gjeldende folkerett?»

  I de utredninger av dette spørsmålet
som hittil er foretatt, har man kommet til at en utvidelse av det
norske territorialfarvannet fra fire til tolv nautiske mil særlig
vil kunne ha betydning i miljøsammenheng og for sikkerheten
til sjøs.

De miljøverntiltak man i dag har hjemmel
for å iverksette i territorialfarvannet – innenfor
rammen av retten til «uskyldig gjennomfart» – vil
da kunne håndheves i et større område,
lenger ute fra kysten. En utvidelse vil også gi bedre muligheter
for kontroll av utenlandske skip og for å anvende norsk
lovgivning i bestrebelsene på å bevare det marine
miljø og å hindre forurensning.

Åpning for norsk suverenitetshevdelse i et
geografisk større område bedrer også muligheten
for å gripe inn tidligere ved overtredelse av norsk lovgivning.
Mulighet for håndhevelse overfor utenlandske skip – også i
området mellom fire og tolv nautiske mil – vil
bl.a. kunne være en fordel der det foreligger skjellig
grunn til mistanke om at et skip i territorialfarvannet har foretatt
ulovlige utslipp, f.eks. av olje. I slike tilfeller vil et territorialfarvann
på bare fire nautiske mil medføre at skipet raskt
vil kunne befinne seg utenfor norsk jurisdiksjonsområde,
noe som i praksis ofte innebærer at norske myndigheter
er avskåret fra å gripe inn. 

Retten til uskyldig gjennomfart er for øvrig
ikke til hinder for at det etableres påbudte seilingsleder
og trafikkseparasjonssystemer i territorialfarvannet, uansett om
dette er på fire eller tolv nautiske mil. En utvidelse åpner
for å innføre påbudte seilingsleder ut
til tolv nautiske mil fra kysten for skip som utgjør en
potensiell forurensingsfare. Det vil etter folkeretten kunne kreves
at tankskip, atomdrevne skip og skip lastet med kjernefysiske eller
andre stoffer som i seg selv er farlige eller skadelige, pålegges å begrense
sin gjennomfart til slike skipsleder.

La meg imidlertid få understreke at
en utvidelse av sjøterritoriet fra fire til tolv nautiske
mil i seg selv ikke vil løse alle problemer. Det vesentlige
vil fortsatt være innholdet i den lovgivningen som eventuelt
kan gjøres gjeldende overfor skipsfarten. En ny vurdering
av utvidelsesspørsmålet forutsetter derfor en
gjennomgang og sannsynligvis oppdatering av lovgivningen i samsvar med
internasjonale standarder. 

  Jeg takker for svaret.

Utenriksministeren legger vekt på at
man skal kunne gripe tidlig inn, og at man skal ha mulighet til å håndheve
bestemmelser. Det forutsetter jo at man har et oppegående
apparat å gripe inn med. Det hjelper lite å utvide grensen
hvis man ikke er oppegående på det området.
Da er det behov for mer effektiv kystovervåking enn det
vi har i dag. Jeg vil derfor, i og med at det har vært
uklarhet rundt dette, spørre statsråden om hvem
som har oversikt over og ansvaret for at overvåkingskapasiteten
på kysten er på plass, og hvordan dette skal koordineres.

  Nå gikk jo dette spørsmålet
over til å dreie seg om noe helt annet enn det spørsmålet
opprinnelig gjorde. Spørsmålet til meg dreier
seg om territorialfarvannet. Det er det jeg håndterer,
og jeg har svart på hvilke positive sider en utvidelse
av det kan ha. Men når det gjelder den totale beredskapen,
har selvfølgelig Regjeringen en samlet oversikt over det.
For øvrig svarte miljøvernministeren på det i
et tidligere spørsmål.

Regjeringen ser nå på hvordan
statens samlede ressurser kan utnyttes enda bedre, slik at vi får
en mest mulig operativ og effektiv beredskap. Jeg viser også til
hva miljøvernministeren sa, at vi for øvrig har
en rimelig operativ og effektiv beredskap, men den kan selvfølgelig
gjøres bedre, også innenfor en utvidelse av territorialfarvannet
og eventuelt med ny norsk lovgivning tilpasset internasjonale standarder.

  Jeg mener det må gå rimelig klart
fram av de spørsmålene som er stilt i dag, at
dette dreier seg om sikkerheten i våre kystnære
områder, og at det er det som er hovedhensikten med spørsmålet.
At Regjeringa har valgt å sende utenriksministeren
til å svare på spørsmålet, må jeg
ta til etterretning, men det er Stortingets behov for å få klarhet
i hvem det er som har ansvaret, og at kapasiteten er på plass,
som har vært det viktige her. 

Da får jeg stille utenriksministeren
et annet spørsmål. I sitt svar viser han til at
vi skal ha påbudte seilingsleder og f.eks. trafikkseparasjon.
Da må jeg få spørre utenriksministeren:
Hva er grunnen til at man ikke har sett nødvendigheten
av dette før? For man har jo sett for seg bildet av at
skipstrafikken øker, og at transporten har blitt stadig
mer risikabel. Hva er grunnen til at man har ventet så lenge
med å ta opp dette viktige spørsmålet?

  Stortinget er sikkert klar over at det er
utenriksministeren som håndterer spørsmålet
om utvidelse av norsk territorialfarvann. Derfor er jeg her for å svare
på det. 

Når det gjelder det spørsmålet
som nå kom, skal jeg ikke gå for mye inn på det,
men man kan jo spørre foregående regjering om
hvorfor det ikke er tatt opp tidligere. Jeg konstaterer at det nå er
behov for å ta det opp, og det er akkurat det vi gjør.

 Då går vi tilbake
til spørsmål 3.





                

 Dette spørsmålet,
fra representanten Arne Lyngstad til arbeids- og administrasjonsministeren, vil
bli tatt opp av Astri Wessel.

  Jeg vil stille følgende spørsmål til
arbeids- og administrasjonsministeren:

«Regjeringen har satt i gang arbeidet
med å modernisere offentlig sektor. Flere statlige etater
gjennomgår sine oppgaver og sin struktur. Av den offentlige
debatt går det fram at etatene tenker svært ulikt
om den regionale struktur. Dette kan skape vansker for samarbeidet
mellom statlige etater og mellom disse etatene og kommunene. 

Hvordan vil Regjeringen samordne den regionale
organisering av de statlige etater?»

  Regjeringen arbeider for tiden med spørsmålet
om valg av løsninger på oppgavefordelingen mellom
forvaltningsnivåene. Målet for dette arbeidet
er å bidra til en god og effektiv forvaltning, der vi gradvis
kan overføre ressurser fra administrasjon til tjenesteyting.
Et annet viktig mål er å styrke kommunene som
politisk institusjon og tjenesteprodusent ved å gi kommunene
større handlingsrom og flere oppgaver. Dette arbeidet er
et viktig ledd i Regjeringens fornyelsesprogram. Regjeringen vil
legge fram en stortingsmelding om saken i vår og dermed
invitere Stortinget til en bred debatt om så vel oppgavefordeling
som samarbeidsformer mellom forvaltningsnivåene. 

Et av spørsmålene som melder
seg i denne sammenhengen, vil være hvordan staten organiserer
sin virksomhet på det regionale nivået. Staten
har en betydelig virksomhet på dette nivået. Uansett
framtidig oppgavefordeling mellom kommuner, fylkeskommuner og staten,
må vi sørge for at denne organiseringen skjer
på en fornuftig måte. Det er viktig med en god
intern statlig samordning. Samtidig må statens forhold
til kommunesektoren gi grunnlag for god dialog og samhandling. 

Det er riktig at statlige etater tenker noe
ulikt om sin regionale struktur. Samtidig må vi erkjenne
at etatenes arbeidsoppgaver er forskjellige, og at de har ulike
behov for tilstedeværelse på regionalt nivå.
Mens enkelte etater vil være tjent med større
regionale enheter enn dagens fylkesinndeling, vil andre ha motsatt
behov. Det finnes ingen enkle og generelle løsninger her. 

Det er nødvendig å bygge
organiseringen på noen prinsipper. Jeg er av den oppfatningen
at et viktig prinsipp må være at de regionale
statlige etatene skal følge den til enhver tid gjeldende
fylkesinndeling. Hensynet til f.eks. samordning av statlig politikk
vis-à-vis kommunesektoren tilsier dette.

Jeg tror likevel det vil være uklokt å presse
flest mulig av de regionale statsetater inn i én felles
løsning. Men samtidig er jeg sikker på at statsetater
som har betydelig innbyrdes kontakt og likeartede oppgaver som i
stor grad er rettet mot kommunene, må samkjøre
sin virksomhet mye bedre enn i dag. Jeg tror det vil være
mye å tjene på dette, ikke minst for kommunene.
Arbeidet med denne saken er en prioritert oppgave og vil i første
omgang bli fulgt opp ved en grundig gjennomgang av den regionale statsforvaltning.
Staten må her gå foran i fornyelsesarbeidet og
vise vilje til å rydde opp i eget hus.

  Jeg takker for svaret. 

Jeg er enig i en del av de prinsipper og de
mål som ministeren skisserer. Likevel vil jeg si at jeg
er urolig i forhold til de prosesser som foregår, fordi
jeg er redd for at det blir tatt beslutninger uten en helhetsvurdering.
Jeg kjenner til at Planlovutvalget i dag legger fram sin delutredning,
der de bl.a. sannsynligvis påpeker sterkt behovet for forpliktende
regional planlegging. Jeg vet også, som ministeren påpekte,
at det arbeides med en stortingsmelding angående oppgavefordeling
mellom stat, kommune og fylkeskommune.

Jeg vil gjerne understreke at det direkte folkevalgte nivået,
fylkeskommunen i dag, bør ha ansvar for oppgaver som krever
skjønn. I dag er flere av slike oppgaver lagt til fylkesmannen
og statlige etater. Jeg har lyst til å spørre
ministeren om det ikke ville være riktig og klokt å avvente
Stortingets behandling av nevnte stortingsmelding før man
gjennomfører grundige prosesser og foretar endringer også i
de statlige etatene. Eller skal ikke Stortinget gis mulighet til å foreta
en helhetsvurdering?

  Jeg kan forsikre representanten om at Regjeringen
vil fatte beslutning på bakgrunn av en helhetlig vurdering
der samfunnet og brukernes beste blir lagt til grunn for de beslutninger
som tas. Mye av det som skal bli den fremtidige utvikling på det regionale
nivået, forholdet mellom de ulike forvaltningsnivåene,
vil nettopp bli bestemt gjennom den stortingsmelding som vil legges
fram for Stortinget om oppgavefordeling. Så vil man som
et resultat av den prosessen komme til den endelige organisering
av de statlige etater. 

Man må akseptere at det pågår
prosesser, utredninger og diskusjoner om fremtiden også i
de statlige etatene, men jeg kan forsikre representanten om at her
skal det ikke bli fattet noen endelige beslutninger før
Stortinget har hatt anledning til å si sitt om den endelige
oppgavefordeling mellom forvaltningsnivåene i Norge.

  Jeg takker for det svaret, det virket jo veldig
klokt og riktig.

Jeg vil likevel gjenta at jeg er urolig i forhold
til de prosessene som foregår. Jeg ser at organisering
av offentlig sektor og også av lokaldemokratiet rundt i
landet er en side av det som er viktig for å få en
utvikling over hele landet, og for å få til en
god verdiskaping. I denne sammenhengen er det snakk om flytting
av arbeidsplasser som krever kunnskap og kompetanse, og en nedlegging og
samordning av offentlig sektor vil medføre at kanskje tiltrengt
kompetanse blir flyttet fra distriktene.

Jeg vil gjerne spørre om ikke en løsning
kan være å legge ned en del direktorater og fordele
de oppgavene som i dag er i direktoratene, til dagens fylkesledd.

  Grunnlaget for den fremtidige oppgavefordeling
må være brukernes behov. Det må være
retningsgivende for kommune, for fylke og for stat når
man skal planlegge den fremtidige forvaltningen. Hvordan skal vi
gjennom forvaltningen få til best mulig tjenesteproduksjon
for brukerne? Så må svaret på det være
avgjørende for hvilken organisering vi i fremtiden treffer
avgjørelse om.

Jeg er klar over at noen av de disposisjoner
som kommer til å bli nødvendig å foreslå,
vil bety at staten på den andre siden også må være
villig til å flytte ut virksomheter. Det er et
problem som Regjeringen er meget opptatt av, og som alle departementer
vil søke å gjennomføre i samarbeid med
hverandre.





                

 Dette spørsmålet,
fra Øystein Hedstrøm til finansministeren, vil bli besvart
av arbeids- og administrasjonsministeren på vegne av finansministeren.

  Jeg har et spørsmål til
arbeids- og administrasjonsministeren som svarer på vegne av
finansministeren:

«Årsstatistikken fra Østfold tolldistrikt
viser en sterk økning i beslagene av kjøttvarer.
På grunn av redusert kjøttforbruk i europeiske
land med kugalskap, fristes kriminelle av store fortjenester ved å smugle
ukontrollert risikokjøtt. Det anslås
at 600 tonn ulovlig importert kjøtt konsumeres på norske
spisesteder. Smuglerkjøttet kan være det som får
kugalskapen til landet.

Hvilket tiltak vil Regjeringen iverksette for å redusere kjøttsmuglingen?»

 Det er riktig at Tollvesenets kontrollstatistikk
over beslaglagte kjøttvarer er stigende. I 1998 beslagla
Tollvesenet over 31 tonn kjøttvarer på grensen,
i 1999 over 55 tonn og i 2000 over 67 tonn. Tollvesenets
virksomhetskontroller har i tillegg til dette også avdekket
et ikke ubetydelig omfang av kjøttsmugling.

Tollvesenet er oppmerksomme på den
negative utviklingen og bruker derfor stadig mer ressurser på å avdekke kjøttsmugling.

Risikoen for utvikling av Creutzfeldt-Jakobs
syndrom etter å ha spist kjøtt infisert av kugalskap,
er noe Regjeringen ser meget alvorlig på. Også risikoen
for andre sykdommer, som f.eks. salmonella, og ikke minst den betydelige
avgiftsunndragelsen tilsier at avdekking av kjøttsmugling
blir en viktig og prioritert oppgave for Tollvesenet i tiden fremover.
I denne forbindelse vil jeg nevne at Finansdepartementet for tiden
vurderer et forslag om generelt å heve strafferammene for
smugling. Jeg vil også understreke at Tollvesenet vil fortsette
sitt samarbeid med bransjen og andre etater som politi, Skattedirektoratet
og Statens næringsmiddeltilsyn som ledd i bekjempelse av
smuglingen.

Jeg kan i tillegg til det få føye
til at jeg forstår ikke hvilken etisk standard de restaurantene
har, som videreselger til forbrukerne kjøtt som de beviselig
vet er smuglet inn og ikke kontrollert. De burde ikke
ha anledning til å fortsette i sin virksomhet.

  Jeg takker statsråden for svaret.
Dette med kugalskap gir nye utfordringer til alle vesteuropeiske
land. Vi står overfor en helt ny situasjon, selv om Norge
har et godt utgangspunkt. Jeg vil nok si at kontrollen av levende
dyr er bra i Norge, men den kan sikkert forbedres den også.
Vi har veterinæravtalen innenfor EØS, som gir en brukbar
kontroll både på opprinnelsesstedet og på mottaksstedet,
og vi har tredjelandsimport med grensekontroll osv. Men det er jo
nå nettopp mulighet for økt smugling av kjøttvarer
på grunn av at konsumpsjonen i enkelte land i Europa har
blitt redusert med inntil 50 pst., og de som er kjeltringer,
kan jo se et betydelig fortjenestepotensial i å dumpe slikt
kjøtt, f.eks. i Norge. Dette er nye problemstillinger.
Og de som er ute på restaurant, f.eks. her i Oslo, tror
jo at de spiser rent kjøtt. Så hva vil man nå i
tillegg gjøre for å bedre og øke den
kontrollen?

  Selvsagt er det slik at all kontroll kan gjøres
bedre, og alle myndigheter som har tilsynsmyndighet overfor disse
bransjer, i tillegg til Toll- og avgiftsdirektoratet, er svært
opptatt av å bedre sine tiltak. Men la meg få understreke
at ingen statlige kontroll- og tilsynsvirksomheter kan overta det
ansvaret den enkelte som innfører og videreselger dette
produktet, har når de begår en slik kriminell
handling. Så det er helt åpenbart at både
strafferammer for slik smugling og oppfølging av dem som
blir tatt for slik smugling, også må være
et ledd i denne bekjempelsen. Det er de kriminelle som i utgangspunktet
har skylden, ikke statens kontrollmyndighet.

  Det er nok mye restaurantene selv kan gjøre,
f.eks. å informere om hvor råvarene kommer fra.
Kundene kan jo også bli litt mer kritiske og spørre
om opphavet til det kjøttet de spiser. Men det mange sier,
er at kontrollen i dag er for svak, og at de som ønsker å lure
seg unna, veldig lett kan takle det på en måte
som gjør det lett å slippe konsekvenser. Mener ikke
statsråden at vi må jobbe videre med dette for å kunne
oppnå en bedre avskrekkingseffekt for dem som ønsker å være
kjeltringer – det kan være både smuglere
og restauratører?

  Det var jo det jeg sa – vi skal jobbe
videre med alle de kontroll- og tilsynsorganer vi har, for å bli
bedre, slik at vi kan ivareta forbrukernes interesser best mulig.
Forbrukerbevissthet er også noe som er nødvendig,
men forbrukeren vil alltid være avhengig av de svarene
som blir gitt. Og en kriminell som tar seg den frihet ikke bare å produsere,
men også å servere muligens infisert mat, vil
neppe gi det korrekte svaret på et spørsmål
fra en forbruker.





                

 Dette spørsmålet
bortfaller.





                

 Dette spørsmålet,
fra representanten Magnhild Meltveit Kleppa til fiskeriministeren,
vil bli besvart av miljøvernministeren på vegne
av fiskeriministeren.

 Eg skal få stilla følgjande
spørsmål til fiskeriministeren:

«I eit høyringsutkast som
har overskrifta «Kontroll med eiermessige endringar i selskap
m.v. som innehar tillatelse til oppdrett av matfisk av laks og ørret»,
føreslår Fiskeridepartementet at Rogaland og Skagerrakkysten skal
reknast som eitt konsesjonsområde.

Kva er grunngjevinga for at Rogaland ikkje
er eige konsesjonsområde, slik inndelinga er tenkt for
dei andre vestlandsfylka?»

 Rogaland og Skagerrak er foreslått
som ein region i forslag til kontroll med eigarmessige endringar
i selskap mv. som har løyve til oppdrett av matfisk av
laks og aure. Grunnen til dette er at Skagerrak og Rogaland åleine
har for få løyve til at det blir vurdert som føremålstenleg å danne
separate regionar. I forslaget vil regionen til saman ha 68 løyve.
Til samanlikning har Hordaland 139 løyve og Møre
og Romsdal 95 løyve. For at den foreslåtte regiongrensa
på 50 pst. av talet på løyve
ikkje skal hindre ei naturleg omstilling, er regionane samla til
ein.

Under høyringa har det kome inn merknader
til fleire punkt i forslaget, under dette merknader om regioninndelinga.
Det vil bli vurdert om denne inndelinga har utilsikta konsekvensar
før endelege føresegner blir fastsette.

 Det er semje om at havbruk er ei næring
med store moglegheiter, òg i Rogaland, noko fiskeriministeren
sjølv har understreka ved å uttala at det er rom
for nye konsesjonar i Rogaland. Rogaland og Skagerrakkysten
har ulike føresetnader for oppdrett. Det gjeld både
naturgitte forhold, som f.eks. temperatur, og det at Skagerrakkysten
høyrer inn under Nordsjøavtalen.

Fiskeristyresmaktene stiller seg elles til
fylket som eit regionområde. Det gjer òg dei ulike
organisasjonane sjølve. Eg finn det merkeleg at det at
skilnaden er så stor, altså 139 konsesjonar til
Hordaland og 51 til Rogaland, blir brukt mot Rogaland. Det skulle
kunne gå an å retta på det ved å gi
nye konsesjonar. Er dette byrjinga på ei anna inndeling òg
på fleire andre område innafor fiskerisektoren?

 Jeg kan bekrefte at det også er Regjeringens
syn at havbruk er en næring med et stort vekstpotensial,
og spesielt i den delen av landet vi snakker om i denne sammenhengen. 

Jeg har ikke på noen måte ønsket å bruke
mot Rogaland som fylke det antall løyver det nå er
snakk om for dette fylket, snarere er det en begrunnelse for at
det er en hensiktsmessig inndeling i regioner, der en nå har
en kobling opp mot andre. Men jeg har samtidig vist til at det i
den høringen som knytter seg til dette forslaget, er reist
innvendinger mot dette, og at disse vil bli vurdert i den videre
prosessen.

 Eg takkar for svaret, både det fyrste
og det som kom no. 

Eg er glad for at Regjeringa understrekar moglegheitene.
Eg bur sjølv i eit område der eg har følgt
utviklinga over tid, og der eg har sett kva dette betyr, både
av nye arbeidsplassar direkte, av ringverknader i forhold til lokal
foredling og servicetilbod og mykje anna som følgjer med.

Eg skal ikkje utfordra statsråden
på det som ligg i uttrykket «naturleg omstilling»,
men berre seia at slik Senterpartiet ser det, er det fyrst
og fremst snakk om nye moglegheiter og ny utvikling. I
forhold til å sjå desse to fylka under eitt, er
det eit spørsmål som er nærliggjande,
og det er: Når ein ser på dette som eitt område,
ligg det då i det at ein kan flytta konsesjonar på tvers
av fylkesgrensene?

 Det å se flere områder som
en del av samme region, er først og fremst begrunnet i
hensiktsmessighet, og knytter seg også til det antall løyver som
finnes i hver enkelt av disse regionene. Men det er hensiktsmessighet
som skal ligge til grunn for den inndelingen som velges, sammen
med vurderingen av hvilke nye utviklingsmuligheter som finnes innenfor
havbruksnæringen. På denne bakgrunnen vil vi vurdere
resultatet fra høringen i de endelige forskriftsfastsettelsene.





                

 Dette spørsmålet,
fra representanten Morten Lund til fiskeriministeren, vil bli besvart
av miljøvernministeren på vegne av fiskeriministeren.
Spørsmålet vil bli tatt opp av representanten
Tor Nymo.

 «Særlig fra kystfiskere uttrykkes
det nå uro over loddefisket som i år ble åpnet
allerede fra     1. januar 2001, og der fangstene har vært
små og med betydelig innblanding av småsild. Uroen
har sammenheng med at loddestammen flere ganger tidligere har blitt overbeskattet,
med svikt i andre fiskerier som følge.

Er det ved fastsetting av kvoter og fangsttid
tatt tilstrekkelig hensyn til tidligere erfaringer og politiske
forsikringer om å være forsiktig med å beskatte
loddebestanden?»

  Jeg vil først informere om de faktiske
forholdene rundt reguleringen av loddefisket.

Loddebestanden i Barentshavet, som er en delt
ressurs mellom Norge og Russland, er innenfor sikre biologiske grenser.
Under den 29. sesjonen i Den blandete norsk-russiske fiskerikommisjon
ble Norge og Russland enige om å åpne for et fiske
etter vinterlodde i 2001 på 630 000 tonn, i tråd
med anbefalingene fra Det internasjonale råd for havforskning.
Norske fartøy kan fiske totalt 371 000 tonn lodde
i 2001, og det internasjonale havforskningsrådet baserer
sine råd på at fisket må foregå i
første kvartal. Dette er gjenspeilet i den norske reguleringen
av loddefisket.

Fisket ble åpnet den 15. januar 2001
innenfor et område sør for 74o N og vest for 32" Ø,
og utenfor 4 nautiske mil av grunnlinjene. Før øvrige
områder åpnes forutsettes det at det aktuelle
området er kartlagt med henblikk på at den voksne
lodden må ha skilt seg fra unglodden, og at innblanding
av fisk og sild er innenfor følgende kriterier:

1.		300 eksemplarer av artene torsk,
hyse, sild og blåkveite under minstemål pr. tonn
lodde, eller

2.		35 kg torsk over minstemål pr. 100 tonn lodde,
eller

3.	10 pst. av lodde under minstemål på 11
cm

Ytterligere åpning av felt vil skje
etter tradisjonelt mønster, ved at Fiskeridirektoratet
kartlegger aktuelle fangstområder med hensyn til innblanding
av fisk og sild etter ovennevnte kriterier. Områder som
er åpnet, vil kunne stenges dersom innblandingen i fangstene
er i strid med gjeldende bestemmelser.

Jeg kan derfor berolige representanten på alle
punkter. Det står bra til med loddebestanden, og kvotene
og fangstsesongen er i samsvar med forskernes anbefalinger. Det
norske fisket er videre regulert på en måte som sikrer
at en ikke har for høy innblanding av lodde under minstemål
eller andre arter i fisket etter lodde.

  Jeg takker statsråden for svaret.

Norge har greid å forvalte sine ressurser
i Barentshavet tålig bra. Til tross for enkelte
forvaltningsfadeser, f.eks. i forhold til blåkveite, er
situasjonen forholdsvis bra for de fleste viktige fiskeslagene.
Da skal det nevnes at russernes tilbakeholdenhet ser ut til å ha
sluppet taket, og at de har drevet kvotene på f.eks. torsk
svært høyt. Uansett har vi stelt oss langt bedre
enn det EU har gjort i Nordsjøen, der torskestammen er
svært nær total kollaps. 

Norge har store oppgaver i forvaltningen av
ressursene i Barentshavet i forhold til sel og hval, hvor en rekke bestander
nå er altfor store og bør bli gjenstand for langt sterkere
beskatning. Særlig gjelder dette sel. Det er langt enklere å få gehør
for en vel begrunnet argumentasjon som er tuftet på forvaltningsmessige
prinsipper, hvis vi greier å holde vår sti ren
i egne farvann, noe vi til dels har klart på 1980-tallet.

Mitt spørsmål til statsråden
blir: Har vi råd til å miste troverdighet og status
på dette området ved å risikere at en
for lav loddebestand fører til at det blir for lite mat
i havet?

  For Norge er det viktig å drive en
god ressursforvaltning i havet basert på vitenskap. Vi baserer
oss også på en god dialog med brukerne av havet, fiskerne,
og vi deltar aktivt i et internasjonalt samarbeid med EU og med
Russland når det gjelder ulike bestander vi forvalter sammen
med andre land.

For et land som er avhengig av fiskeressursene
på en slik måte som Norge er, tror jeg det er
grunnleggende nettopp å ta vitenskapelige hensyn. Det er
det vi har gjort i dette tilfellet, og det er også det
som på sikt best kan styrke vår troverdighet framover
som miljønasjon og som fiskerinasjon.

  Jeg takker igjen statsråden for svaret.

Vi må vise stor varsomhet i forhold
til fiske av lodde. Blant annet var det intensive loddefisket på 1980-tallet en
medvirkende årsak til at vi fikk den voldsomme krisen i
fiskeriene som kulminerte med fiskestopp og et nytt forvaltningsregime
for kystflåten. 

De fangstene som nå leveres, har store
innslag av smålodde og sild. Det kan bety at det er mindre
lodde i havet enn man tidligere har antatt, og at det kvantum man har
lagt opp til nå, kan gjøre stor skade på bestanden.
Det kan spesielt ramme kystfiskerne. Lodda skal lokke med seg annen
fisk nærmere land. Når lodda fanges så langt til
havs, er det betydelig mindre fisk for kystfiskerne.

Er statsråden enig i denne beskrivelsen?

  Det jeg er enig i, er at både varsomhet
og vitenskap skal ligge til grunn for fastsettelsen av kvotene.
Det er nettopp det som er gjort når det gjelder fastsettelsen
av årets kvoter for lodde, og det er disse prinsippene
det vil være riktig å arbeide ut fra i år
og framover for en fiskerinasjon og en miljønasjon.





                

 Dette spørsmålet
er stilt av representanten Randi Karlstrøm til olje- og
energiministeren. Det vil bli besvart av miljøvernministeren
som rette vedkommende, og det blir tatt opp av representanten Kari
Økland.

 g vil få stille følgende
spørsmål til miljøvernministeren:

«De senere tids havarier langs kysten
har vist en mangelfull koordinering av beredskapsressurser.
Fokus er rettet mot en ansvarspulverisering, som danner grunnlaget
for mangelfull koordinering. I motsetning til handelsfartøy,
som i realiteten representerer en begrenset forurensningsfare, kan
en ulykke forbundet med petroleumsindustrien ha et større
forurensningspotensial. 

Er beredskapen forbundet med dette koordinert
mer tilfredsstillende, eller mangler det også her en høyere
koordinerende myndighet?»

 Det er mye bra med norsk beredskap mot akutt
forurensning. Aksjonene ved de siste havariene var vellykkede, men
viste også at det er en rekke forbedringspunkter av forebyggende
og beredskapsmessig karakter. Dette er punkter vi nå har
hatt tak i.

Når det gjelder petroleumsvirksomheten
på sokkelen, er operatørene i medhold av forurensningsloven
pålagt å ha en beredskap for å ta hånd
om akutt forurensning. Den enkelte operatør må etter
pålegg fra Statens forurensningstilsyn, som er det sentrale
myndighetsorganet       for beredskap mot forurensning, utarbeide
egne beredskapsplaner basert på miljørisikoanalyser.
På bakgrunn avgodkjente planer blir operatørene
pålagt å ha beredskapsutstyr og personell,
og å gjennomføre den nødvendige opplæring
og de nødvendige øvelser. Petroleumsindustrien
er således pålagt en beredskap for selv å kunne
aksjonere og ta hånd om oljesøl fra sin virksomhet.

På norsk sokkel har selskapene en
egen beredskapsorganisasjon, Norsk Oljevernforening for
Operatørselskaper – NOFO. NOFO har opprettet
fem oljeverndepoter med tilknyttet personell langs kysten. I tillegg
har hver operatør beredskapsmateriell på den enkelte
installasjon for å kunne ta hånd om mindre oljesøl
og å være førstelinje ved større
søl før utstyret fra depotene kan være
på plass.

Grunnen til at vi på dette området
har en mer tilfredsstillende situasjon, er i første rekke
at vi har å gjøre med en stasjonær virksomhet
hvor aktørene er kjente og også tar ansvar. Dermed
er forurensningslovens hovedregel om at den som driver en virksomhet
som kan medføre fare for akutt forurensning, skal sørge
for en nødvendig beredskap for å hindre forurensing,
i sterkere grad gjennomført.

  Jeg takker statsråden for svaret. Men
dersom det oppstår en krisesituasjon forbundet med petroleumsvirksomheten,
vil det vel være vesentlig å ha en god oversikt
over tilgjengelige ressurser og deres kapasitet. Senere tids erfaringer
tyder på at beredskapen ikke er tilstrekkelig. Deler statsråden
denne bekymring, og vil hun gjøre noe med det? Og hva vil
hun eventuelt gjøre?

  Jeg deler det syn at den totale sikkerheten
langs kysten og beredskapen absolutt kan bli bedre. Det er grunnen
til at Regjeringen nå har satt i gang et arbeid når
det gjelder bedre forebygging, bedre overvåkning og bedre
beredskap. 

Men når det gjelder beredskapen knyttet
til oljevirksomheten, er situasjonen at vi har en god beredskap,
og at vi har en god samordning mellom denne delen av beredskapen
og den øvrige oljevernberedskapen i vårt land. Behovet
for en styrking vil derfor først og fremst gjelde den totale
oljevernberedskapen, som går utover det som også er
oljeselskapenes ansvar. Her vil Regjeringen selvfølgelig
videreføre arbeidet med en god samordning.

  Jeg takker igjen for svaret.

Det har tidligere vært referert til
et arbeid med å integrere informasjonen fra Forsvarets
radar, Kystverkets trafikksentraler og operatørselskapenes
faste installasjoner på norsk sokkel m.m. Har statsråden
kjennskap til dette arbeidet, og hva som er statusen i dette arbeidet?

  Når det gjelder det forebyggende
arbeidet og muligheten for å styrke det, går det
bl.a. ut på å få til en mye bedre utnyttelse
av Forsvarets radar- data inn i den sivile virksomheten.
Dette er ett av de områdene Regjeringen har tatt
tak i når det gjelder å få til en styrking.
Det vil også være viktig å arbeide videre
med merking av seilingsleder for å få til en bedre
sikkerhet. Det arbeides nå med en bedre samordning og en
styrking av de ressursene som finnes, så dette vil bli
fulgt opp.

 Vi går tilbake til spørsmål
17.





                

 Dette spørsmålet,
fra representanten Hallgeir H. Langeland til miljøvernministeren,
vil bli besvart av utviklingsministeren som rette vedkommende.

  Eg synest vel gjerne miljøvernministeren òg
er rette vedkomande når det gjeld klimaspørsmål,
men det er jo kjekt at utviklingsministeren nyttar høvet
til å koma til Stortinget. Ho er ikkje her så mykje,
så det er greitt.

«I Norge har vi gjort en del tiltak
for å begrense de fysiske skadene som klimaproblemene skaper,
bl.a. flomsikring. I fattige land som ikke bidrar noe særlig
med klimagassutslipp, som bl.a. Bangladesh, har landene
ikke midler til nødvendige tiltak. I disse landene fører
klimaproblemene svært ofte til katastrofer, med bl.a. tusenvis
av døde, ødelagte avlinger og boliger. 

Hva gjør Norge konkret for å hjelpe
disse landene med klimaproblemene?»

  Naturkatastrofer som stormer, flom og tørke
rammer de fattigste hardest. Ifølge FNs klimapanel vil
klimaendringer føre til at slike katastrofer
vil skje hyppigere og med større omfang. Det grunnleggende
urettferdige ved klimaendringer er at de land som er mest sårbare
overfor de mulige effektene av endringene, i liten grad har bidratt
med egne utslipp. Denne problemstillingen minner oss også om
sammenhengen mellom fattigdom og sårbarhet, og derfor blir kampen
mot fattigdom viktig i denne sammenhengen. 

For å møte disse problemene
er det sentralt å få på plass en internasjonal
klimaavtale. Vi er svært skuffet over sammenbruddet i Haag,
men vi arbeider aktivt for å få forhandlingene
i gang igjen. Norge arbeider aktivt sammen med utviklingslandene
for å få til en god avtale på dette området.

Kina er nå nr. 2 på utslippstoppen,
mens India ligger på sjetteplass. Vi samarbeider med flere
utviklingsland, bl.a. Kina og India, for å redusere deres
utslipp og øke opptaket av klimagasser. Ifølge
Det internasjonale energibyrået vil utviklingslandene allerede
i 2010 bidra med like store klimautslipp som industrilandene. Skal
vi løse de globale klimaproblemene, må vi få utviklingslandene aktivt
med i prosessen.

Flom, tørke og andre naturkatastrofer
er imidlertid ikke noe nytt. Vi har lang erfaring med nødhjelp
og arbeider stadig mer med å forebygge slike katastrofer. Norsk
bistand på dette området har vært konsentrert
om kapasitetsbygging og tiltak for å hjelpe de mest sårbare befolkningsgruppene.
Vi støtter også opp om FNs strategi for å forebygge
naturkatastrofer.

NORAD har gitt støtte til oppbygging
av meteorologisk kompetanse i Vietnam og kompetanse innen vannressursforvaltning,
bl.a. når det gjelder flomvarsling, i en rekke land. I
Bangladesh er det gitt støtte til utvikling av syklonsikre
bygninger og en større nasjonal plan for krisehåndtering.
NORAD gir støtte til gjenoppbygging, f.eks. slik man gjorde
etter orkanen Mitch i Mellom-Amerika og flommene i Mosambik og Bangladesh.

Norge er engasjert i en rekke tiltak for å hjelpe
ofrene etter naturkatastrofer, herunder katastrofer som følge
av ekstreme værforhold. Om lag 215 mill. kr
ble brukt til slike tiltak i 2000. Mesteparten av midlene gikk til
akutt nødhjelp, med vekt på matvarehjelp, helsetiltak
og å gi nødstilte husly. Om lag en fjerdedel ble
anvendt til forebyggende tiltak og beredskapstiltak, som f.eks.
tidligvarslingssystemer og forhåndslagring av nødhjelpsutstyr. Nødhjelpen
er konsentrert om de fattigste befolkningsgruppene.

Vi må regne med at utfordringene på dette
området vil bli enda større i tiden fremover.
Dette følger vi bl.a. opp med økte bevilgninger,
ikke minst til forebygging av skader som følge av naturkatastrofer.

  Eg takkar for svaret.

For SV sin del er det viktig å gripa
det vonde ved rota. Slik eg forstår det nå, må me
faktisk bruka ein del           u-hjelpsmidlar konkret til klimatiltak,
i staden for at me gjer det som me burde gjera, nemleg redusera
klimagassutsleppa våre.

Eg ønskjer ein kommentar frå statsråden
til den politikken som Noreg har i forhold til klimagassproblematikken,
i forhold til at ein reduserer bensinprisen og dermed får
auka biltrafikk, og at ein går inn for å bygga
gasskraftverk. Meiner statsråden at det faktisk er med
på å redusera u-hjelpa ved at me brukar midlane
til andre ting, i forhold til at dette er eit klimaproblem?

  Som sagt er det slik at naturkatastrofer ikke
er noe nyere fenomen, men noe vi har arbeidet med på utviklingssiden
lenge. Slike forhold kan det komme til å bli mer av, og
dermed vil også behovet for nødhjelp i slike sammenhenger øke.
Da vil vi nok også bruke mer ressurser i bistandssammenheng
på slike tiltak, kanskje særlig på forebyggingssiden.
Det vil da være en kostnadseffektiv tilnærming
til problemstillingen.

Ellers er det slik at Norge og den norske regjering
ser på klimaproblemene som den kanskje største
utfordring i vår tid. Klimaendringer vil ha meget alvorlige
konsekvenser for alle land, men de mest sårbare er de som
er de fattigste, som er mest sårbare allerede i utgangspunktet.
Derfor er Regjeringens innsats i klimaforhandlingene også en
innsats for fattige land. 

  Berre eit kort spørsmål
til slutt som går på kvotesystemet. Det skal etablerast eit
kvotesystem, og i eit slikt system er det berre rike land som på ein
måte kan kjøpa seg fri, etter mi meining. For
Bangladesh er det lite aktuelt t.d. 

Kva synest utviklingsministeren det er nødvendig
for Noreg og den norske regjeringa å gjera, slik at ein
sikrar at det blir ei slags rettferd i det kvotesystemet som ein skal
etablera, og som det er eit fleirtal for å etablera? Kva kan
me gjera i forhold til eit utviklingsland som Bangladesh for å sikra
at dei ikkje tapar i denne kampen?

  Jeg synes det er viktig å understreke
at de mekanismene man diskuterer internasjonalt i forbindelse med
klimaforhandlingene, er mekanismer som vil bidra til både økte
teknologioverføringer og økte kapitaloverføringer
til de fattigste landene. Som utviklingsminister ser jeg veldig
positivt på dette. Vi må sørge for at
nettopp slik kapital- og teknologioverføring skjer i forbindelse
med de mekanismene som det blir enighet om internasjonalt. 

 Spørsmål 18 er
allerede besvart. 





                

 Dette spørsmålet,
fra representanten Ågot Valle til landbruksministeren, vil bli besvart
av justisministeren på vegne av landbruksministeren.

 Jeg har følgende spørsmål
til landbruksministeren og ser fram til svaret som justisministeren
kan gi: 

«Ifølge Nationen sier EU-kommisjonen
at Norge har full rett til å stoppe importen av levende
storfe fra EU-land. Dette er aktuelt etter at det har oppstått
kugalskap i flere EU-land. Landbruksministeren har tidligere uttalt
at det er ønskelig at norske bønder ikke importerer
storfe, men at Norge ikke kan innføre forbud. 

Er ikke dette nok et eksempel på at
Regjeringa ikke er villig til å utnytte den handlefriheten
som Norge har som et ikke-EU-medlem?»

  Representanten Valle stiller spørsmålet
om Regjeringen ikke er villig til å utnytte den handlefriheten
som Norge har som ikke-medlem i EU, ved å nedfelle et importforbud
mot levende storfe, under henvisning til et oppslag i Nationen den
25. januar. 

Jeg vil innledningsvis understreke at Regjeringen 

er

 villig til å utnytte den handlefriheten
vi har i EØS-avtalen. Siste året har vi ved flere anledninger
utnyttet denne muligheten, først ved å forby innførsel
av enkelte typer dansk kjøtt sist vår inntil danskene
selv fikk kontroll, og nå sist ved ikke å følge
EU når det gjelder bruk av fiskemel som fôr. Representanten
Valles påstand er således etter mitt skjønn
ikke riktig. 

Representanten Valle refererer til at landbruksministeren
tidligere har uttalt at det er ønskelig at norske bønder
ikke importerer storfe, men at Norge ikke kan innføre forbud.
Utsagnet er todelt. 

Først spørsmålet
om innførsel kan forbys: Handel med levende storfe innen
EØS-området er i utgangspunktet tillatt dersom reglene
for slik handel nedfelt i EØS-avtalen, blir fulgt. Reglene er omfattende
og vedrører både besetningen og dyret i avsenderlandet
og kontroll ved mottak. Dersom en tross disse kravene til kontroll
finner at innførselen vil medføre en trussel for
folke- eller dyrehelsen, inneholder EØS-avtalen en såkalt
sikkerhetsklausul som gir Norge mulighet for å nedlegge
et midlertidig forbud mot innførsel. Importforbudet må med
andre ord være faglig begrunnet. Denne muligheten er en
avspeiling av den rettighet ethvert EØS-land har med hjemmel i EU-direktivene. 

Når det gjelder faren for å spre
kugalskap her i landet ved innførsel av levende storfe,
er det Veterinærinstituttets vurdering at det med merking
og kontroll av alle innførte dyr og avkom ikke foreligger
en trussel som forsvarer et forbud. Ethvert forbud må nemlig
forsvares faglig gjennom konsultasjoner i EØS-komiteen. Dersom det
viser seg at våre begrunnelser ikke blir akseptert, kan
dette bli møtt med motreaksjoner, f.eks. i form av passende økonomiske
reaksjoner eller andre tiltak som kan gjøre det vanskelig
for oss. Faktum er altså at det kan innføres forbud,
forutsatt at dette kan forsvares faglig. I de tilfellene der enkelte
EU-land ensidig har innført forbud mot import av levende
storfe, mener kommisjonen at disse landene ikke har klart å gi
en tilstrekkelig god faglig begrunnelse, og har ifølge
opplysninger jeg har fått, gitt landene frist ut januar
med å oppheve forbudet. 

Så til utsagnet om at det er ønskelig
at norske bønder ikke importerer storfe til avlsformål.
Landbruksministeren har flere ganger svart på spørsmålet
om import. Risikovurdering gjort av Veterinærinstituttet
tilsier at det er større mulighet for å finne
kugalskap hos importert storfe sammenliknet med norskfødte.
Det ønskelige ville derfor være at de som har
behov for import, innfører sæd eller embryo i
stedet for levende dyr. Prioner som gir kugalskap, kan i følge
fagfolkene ikke overføres ved sæd eller embryo. Import
av sæd og embryo framfor import av levende dyr er for øvrig
et smittereduserende tiltak også i forhold til andre sykdommer.
Innførsel av slikt avlsmateriale er også å foretrekke
framfor levende dyr, fordi førstnevnte påfører kontrollinstansene
ekstra arbeid og kostnader. 

For øvrig vil jeg gjøre oppmerksom
på at landbruksministeren gir Stortinget en bredere redegjørelse
om disse spørsmålene den 13. februar, med påfølgende
debatt den 22. februar. 

Lodve Solholm hadde
her igjen teke over presidentplassen.

  Jeg takker for svaret. 

Utbredelsen av kugalskap i flere EU-land viser
hvor galt det kan gå når fri flyt og konkurranse
er overordnet alle andre hensyn, og der et av resultatene er et
gjennomindustrialisert jordbruk. 

SV var og er imot EØS-avtalen, men vi er samtidig opptatt
av at Norge bruker den handlefriheten vi har som et ikke-EU-medlem.
Jeg registrerer at statsråden refererte til noen områder
hvor en har brukt handlefriheten, men det er tross alt på små områder. 

Tumultene i forrige uke gav grunn til noen
kommentarer. Framstående byråkrater
bekrefter overfor både Aftenposten og Nationen
at Norge har handlefrihet til å innføre importforbud.
Hva gjør statsråden når det kommer fram – utnytter
handlefriheten? Nei, han får nærmest panikk, og
må for all del bevise overfor all verden at Norge ikke har
handlefrihet på dette området. Resultatet er glødende telefonlinjer
og kontrabeskjed fra kommisjonen. Er det ikke da grunnlag for å bruke
den uenigheten som finnes i EU-kommisjonen til å beskytte
norske forbrukere og norsk landbruk?

  Regjeringens vurdering er at vi på dette
tidspunkt ikke har handlefrihet til å innføre et
importforbud, fordi EØS-avtalen sier at det er bare der vilkårene
for å bruke sikkerhetsklausulen foreligger, at vi kan innføre
et importforbud. Og de faglige myndigheter som vi har her i Norge
til å vurdere den faglige holdbarheten i et eventuelt importforbud
begrunnet i nettopp denne sikkerhetsklausulen, sier at det ikke
er faglig grunnlag for å bruke sikkerhetsklausulen i EØS-avtalen og
derved nedlegge et importforbud.

  Jeg takker igjen for svaret.

På bakgrunn av det som har skjedd
og de uttalelsene som er kommet, og de uenighetene som tross alt
er i EU-systemet, og som jeg mener burde vært utnyttet
for alt det det er verdt, er jeg fristet til å tro at statsråden
og Regjeringa er mer opptatt av å demonstrere hva det 

ikke

 går an å gjøre,
enn å følge de rådene som både
veterinærmyndighetene og Statens næringsmiddeltilsyn
har gitt, nemlig at totalforbud er den eneste måten å sikre
seg mot kugalskap på. Jeg er fristet til å tro
at dette er en bevisst strategi for å lokke en gjenstridig
opinion til å si ja til norsk EU-medlemskap ved et seinere
høve. Men det skal jeg ikke si, for dette er et spørsmål
om forbrukernes sikkerhet. Landbruksministeren har sagt han vil
være en sterk forbrukerminister, og jeg vil oppfordre Regjeringa og
statsråden til å utnytte den handlefriheten som
jeg mener ligger både i sikkerhetsklausulen, uenigheten
i Brussel og den sterke opinionen i EU-landenes egen befolkning. Det
er vel ikke sånn at statsråden tror at EU vil
straffe Norge på et område hvor det er så stor
bekymring i     EU-landene sjøl.

 Jeg hører at representanten Valle
fastholder at man har handlefrihet til å nedlegge et importforbud.
Regjeringens vurdering er at den handlefriheten eksisterer ikke,
og det ble også bekreftet klart og tydelig av EU i etterkant
av den debatten som pågikk i forrige uke. 

Det er altså norske faglige myndigheter,
Veterinærinstituttet, som sier at den kontrollen
vi har i Norge i dag, er fullt faglig forsvarlig, og det er nettopp
denne forsvarlige kontroll av import av dyr til Norge – at
vi har kontrollordninger som er gode nok – som gjør
at de sier at det ikke er grunnlag for å nedlegge importforbud.

 Jeg hører også at representanten
Valle viser til Statens næringsmiddeltilsyn. Vi har fått
bekreftet fra direktøren ved Statens næringsmiddeltilsyn
senest i morges på bakgrunn av et oppslag i Nationen i
dag at han ikke kjenner seg igjen i den beskrivelsen som der er
gitt: at han skal ha sagt at et totalforbud er nødvendig
og det eneste riktige når det gjelder import av levende
storfe.





                

 Dette spørsmålet
fell bort.





                

 Det ligg ikkje føre noko
referat.





                    
                    
                    

