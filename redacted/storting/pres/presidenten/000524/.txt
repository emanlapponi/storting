 Representantene Fridtjof Frank 

Gundersen,

 Ola D. 

Gløtvold

 og
Are 

Næss,

 som har vært permittert,
har igjen tatt sete.

Følgende innkalte vararepresentanter
har tatt sete:

For Oppland fylke: Kjell Ivar 

Fossnes

For Sør-Trøndelag fylke:
Tove Kari 

Viken 

og Michael 

Momyr 

Fra representanten Carl I. 

Hagen 

foreligger
meddelelse om at den innvilgede permisjonssøknad for dagene
24. og 25. mai er trukket tilbake. – Denne meddelelse tas
til etterretning.

Det foreligger en rekke permisjonssøknader:

		fra Arbeiderpartiets stortingsgruppe
om sykepermisjon for representanten Anders 

Hornslien

 i
tiden fra og med 24. mai og inntil videre

		fra den oppnevnte stortingsdelegasjon til Irland om permisjon,
undertegnet av delegasjonens leder, Stortingets president Kirsti
Kolle Grøndahl, i tiden fra og med 26. mai til og med 31.
mai for representantene John I. 

Alvheim, 

Karin 

Andersen, 

Berit 

Brørby, 

Per-Kristian 

Foss 

og Lars Gunnar 

Lie 

		fra Stortingets delegasjon til NATO-parlamentarikerforsamlingens
sesjon i Budapest om permisjon, undertegnet av delegasjonens leder,
stortingsrepresentant Jan Petersen, i dagene fra og med 26. mai
til og med 30. mai for representantene John 

Dale, 

Jon 

Lilletun, 

Lisbet 

Rugtvedt, 

Hans
J. 

Røsjorde,

 Per Ove 

Width 

og Jan 

Petersen.

Disse søknader foreslås behandlet
straks og innvilget. – Det anses vedtatt.

Første vararepresentant for Hordaland
fylke, Bjørg Hope 

Galtung,

 oppholder
seg for tiden i utlandet og er av den grunn forhindret fra å møte
på Stortinget under representanten John Dales permisjon
i tiden fra og med   26. mai til og med 31. mai. 

Fra første vararepresentant for henholdsvis
Akershus og Vestfold fylke, Julie 

Christiansen 

og
Jan Th. 

Langaard, 

foreligger søknader
om å bli fritatt for å møte under
henholdsvis representantene Jan Petersens og Per Ove Widths permisjoner
i tiden fra og med 26. mai til og med 30. mai, av velferdsgrunner.

Etter forslag fra presidenten ble enstemmig
besluttet:

1.		Søknadene behandles straks
og innvilges.

2.		Følgende vararepresentanter innkalles for å møte
i permisjonstiden:

For Vest-Agder fylke: Dagrun 

Eriksen

For Akershus fylke: Margaritha 

Rambøl

For Hedmark fylke: Helge 

Bjørnsen

For Hordaland fylke: Terje 

Søviknes 

og
Magnar 

Lussand

For Oppland fylke: Kjell Ivar 

Fossnes

For Oslo: Anders C. 

Sjaastad, 

Kai 

Ekanger 

og Heikki 

Holmås

For Sogn og Fjordane fylke: Gunn

 Steinhovden

For Telemark fylke: Thorleif 

Vikre

For Vestfold fylke: Anders 

Anundsen

3.		Terje Søviknes, Magnar
Lussand, Heikki Holmås og Anders Anundsen innvelges i Lagtinget
for den tid de møter for representantene Hans J. Røsjorde,
John Dale, Lisbet Rugtvedt og Per Ove Width.

  Kai Ekanger er til stede og vil
ta sete.

Statsråd Olav
Akselsen overbrakte    6 kgl. proposisjoner (se under Referat).

Valg av settepresidenter 

 Presidenten vil foreslå at
det velges settepresidenter for Stortingets møter i inneværende
uke – og anser det som vedtatt. 

Presidenten ber om forslag på settepresidenter.

 Jeg foreslår Per Ove Width, Øyvind
Korsberg og Kenneth Svendsen.

 Per Ove Width, Øyvind Korsberg og Kenneth
Svendsen er foreslått som settepresidenter. – Andre
forslag foreligger ikke, og Per Ove Width, Øyvind Korsberg og Kenneth
Svendsen anses enstemmig valgt som settepresidenter for inneværende
ukes møter.

Representanten Thore Aksel Nistad vil fremsette
et privat forslag.

 Jeg vil på vegne av Hans J. Røsjorde,
Christopher Stensaker, Terje Knudsen og meg selv få lov
til å legge fram et forslag om en alternativ seilingsled
til Bergen havn.

 Representanten Ursula Evje vil fremsette
et privat forslag.

 På vegne av representanten Ulf Erik
Knudsen og meg selv vil jeg sette fram et forslag om valutakompensasjon
for studenter som studerer i utlandet.

 Forslagene vil bli behandlet på reglementsmessig
måte.





                    
                    
                    

 Stortinget mottok mandag meddelelse fra
Statsministerens kontor om at følgende regjeringsmedlemmer
vil møte til muntlig spørretime:

		statsråd Tore Tønne 

		statsråd Bjarne Håkon Hanssen 

		statsråd Olav Akselsen 

De annonserte regjeringsmedlemmer er til stede,
og vi er klare til å starte den muntlige spørretimen.

De representanter som i tillegg til de forhåndspåmeldte ønsker å stille
hovedspørsmål, bes reise seg. – 

Vi starter da med første hovedspørsmål,
fra representanten Hilde Frafjord Johnson.

  Jeg ønsker å stille et spørsmål
til statsråd Olav Akselsen. Det vedrører gasskraftverk.

I tilleggsmeldingen til St.meld. nr. 8, Regjeringens miljøvernpolitikk
og rikets miljøtilstand, St.meld. nr. 33, sier Regjeringen
at det ikke er nødvendig å endre forurensningsloven
for å omgjøre utslippstillatelsene for de planlagte
forurensende gasskraftverkene. Lovavdelingen sier i sin berømte
uttalelse av 6. mars at det kan reises ganske tungtveiende rettslige
innvendinger mot å gi utslippstillatelse etter forurensningsloven,
med mindre en har høy grad av sikkerhet for en tilnærmet
tilsvarende reduksjon av utslipp andre steder. 

Når Regjeringen nå vil omgjøre
utslippstillatelsene, burde en ha klart tiltak som sikrer at de
totale CO2-utslippene ikke vil øke. Det er bl.a. dette
som ligger i lovavdelingens forutsetning. Regjeringen har imidlertid
kommet med 20 ord om hva de vil gjøre på klimaområdet – og
ingen nye tiltak. Jeg kan ikke skjønne annet enn at Regjeringen
ved ikke å følge opp lovavdelingens forutsetning kan
stå i fare for å handle i strid med forurensningsloven, med
mindre klimakravene til de nye gasskraftverkene blir knalltøffe.
Hva blir klimakravene?

  Når det gjeld spørsmålet om
lovbruk i samband med gasskraftverk, har ein frå Arbeidarpartiet
si side hella til å hevda at det ikkje er behov for lovendringar.
Me meiner no at dei undersøkingane som er gjorde i departementet,
viser at det var eit standpunkt som det var grunnlag for å halda
på.

Det er sjølvsagt slik at når
det gjeld klimaspørsmålet, må Arbeidapartiet – orsak,
Noreg – ha ei offensiv haldning, uavhengig av spørsmålet
om bygging av gasskraftverk. Så lenge me var i regjering,
var det ei offensiv satsing for å få gjennomført
klimaforhandlingane – arbeidarpartiregjeringa
hadde ei offensiv haldning og var pådrivar i det arbeidet.
Eg vil minna om at sentrumspartia, som den gongen var i opposisjon,
var motstandarar av store delar av det som til slutt blei Kyoto-avtalen.
Dei har heldigvis endra haldning på det punktet seinare,
slik at òg dei no støttar intensjonane i klimaavtalen.

Det er no eit arbeid på gang for å sjå korleis
Noreg skal følgja opp sine forpliktingar. Det kjem m.a.
fram når ein snakkar om det kvotehandelssystemet som i
desse dagar er ute til høyring, og der ein vil ha ei offensiv
haldning til dette. 

Når det gjeld gasskraftsaka, var det
faktisk slik at alle faglege instansar i Noreg som uttalte seg om
dette, hevda at utsleppet ville gå ned dersom ein fekk
gasskraft i Noreg. Det har pr. i dag ikkje vore nokon
forskingsinstitusjonar eller offentlege institusjonar
på dette området som har hevda noko anna, og derfor
legg me til grunn at klimautsleppa vil gå ned dersom ein
byggjer gasskraftverk i Noreg, rett og slett fordi dei vil fortrengja
meir forureinande energi i andre land.

  Jeg er helt enig med statsråden i
at Arbeiderpartiet kan trenge en mer offensiv holdning i dette spørsmålet.
Jeg registrerer at statsråden har lite konkret å si. 

For å sikre at en opererte innenfor
rammen av forurensningsloven og i forhold til lovavdelingens uttalelse, burde
man godtgjøre hvilken utslippsreduksjon man vil få på andre
steder eller ved Regjeringens tiltak. Det foreligger altså ikke.
Det er 20 ord om dette i en tilleggsmelding – 20 ord og
ingen konkrete tiltak. Og jeg registrerer at heller ikke her kan
statsråden si noe mer om hvilke konkrete tiltak Arbeiderpartiet
vil foreslå. 

Men jeg vil gjerne gi ham en sjanse til. Stortingsflertallet – inkludert
Arbeiderpartiet – har sagt at kvotehandel og andre typer
tiltak skal være supplerende til hovedtyngden, som skal
være nasjonale tiltak. Hvordan har Arbeiderpartiet tenkt å sikre
at vi oppfyller våre Kyoto-forpliktelser, når
vi – uten gasskraftverk – står overfor
en utslippsøkning på 23 pst.? Er det norske bilister
som skal betale mer i bensinavgift? (Presidenten klubber.) Er det kraftkrevende
industri – Odda, Sauda – som skal ta mer? (Presidenten
klubber igjen.) Er det sokkelen som skal ta mer? Hva vil tiltakene
være? 

  Presidenten ber om at spørrer
holder seg innenfor den angitte tidsfrist på 1 minutt. 

 Me kan godt ta diskusjonen om kven som har
vore offensive og ikkje i denne saka. Så lenge Arbeidarpartiet
sat med styringa, bl.a. under Jagland-regjeringa, var det ei offensiv
haldning for å få til desse Kyoto-avtalane. Det
internasjonale samfunnet støtta faktisk opp om dei ordningane
som Noreg den gongen forfekta, og som eg gjerne minner spørjaren
om at sentrum var imot. Sentrum meinte den gongen at alle utslepp
skulle skje innanfor Noregs grenser. Det hadde vore interessant å vita
kva følgjene av det ville bli. 

Kyoto-avtalen er ein internasjonal avtale,
derfor må ein sjå fleire land under eitt. Me meiner
at ein skal bruka alle verkemiddel i Kyoto-avtalen for å oppnå dei
målsetjingane som er sette der. Dessutan er det jo slik
at me vil ha ei rekkje tiltak i Noreg, det er ting som eg jobbar med
(presidenten klubbar). Eg vil òg hevda at dersom ein synest
det var for lite (presidenten klubbar igjen) … ja, greitt.

  Ja, tidsfristen innenfor reglementet
gjelder også statsråder.

Vi går videre til neste hovedspørsmål.

 Jeg vil gjerne stille et spørsmål
til helseminister Tore Tønne.

Da Stoltenberg oppnevnte sin nye regjering,
var Tore Tønne et av de mest positive og spennende navnene,
og det gav løfter om evne og vilje til å modernisere
offentlig sektor, ikke minst sykehussektoren. Derfor håper
jeg at Tore Tønne også er villig til å følge
opp i praksis. 

Når det gjelder sykehusene våre,
har noen en organiseringsform som heter AS. Det gjelder Lovisenberg
Sykehus i Oslo, og det har vist seg meget effektivt og vellykket.
Hvorfor vil Arbeiderpartiet og Tore Tønne hindre at også andre
sykehus og sykehuseiere som ønsker å bruke denne
spesielle organisasjonsmodellen, kan få gjøre
det?

  Jeg vil for det første si at spørsmålet
om framtidig organisering av sykehus nå er til behandling
i Stortinget på grunnlag av en odelstingsproposisjon
fremlagt av den forrige regjering. Jeg skal være forsiktig
med å gå inn på selve behandlingen av den,
men der fremmes det i hvert fall forslag om mulighet til å etablere
fylkeskommunale sykehus – og det gjelder det vesentligste
innenfor sykehussektoren i dag – som egne rettssubjekter.
Det anser jeg for å være et meget viktig skritt
på veien mot en – skal vi si – fristilling av
sykehusene i forhold til dagens situasjon med fylkeskommunene som
eier. 

Når det så gjelder spørsmålet
om aksjeselskaper i denne sektoren, er det ikke noe til hinder for
at de ikke offentlig eide sykehus etableres som aksjeselskaper,
slik representanten her viser til. Når det gjelder de offentlige sykehus,
har jeg gitt uttrykk for at det er meget viktig at ansvaret for
denne sektoren er et offentlig ansvar, og et udelt offentlig ansvar.
Aksjeloven har svært mange viktige og riktige prinsipper
når det gjelder styring av rettssubjekter først
og fremst i næringslivssektoren, men for så vidt
også i en del andre sektorer. Disse bestemmelsene lar seg
utmerket godt praktisere innenfor de forslag til rettssubjekter
som nå foreligger. Jeg er skeptisk til at aksjelovens bestemmelser
om begrenset ansvar for eieren skal gjøres gjeldende innenfor
offentlige sykehus.

  Dette er en viktig sak, ikke minst for Oslo
fylke. Det spiller mindre og mindre rolle for innbyggerne hvem som
eier sykehuset. Det viktigste er at sykehuset tilbyr tjenester som
kommer alle innbyggerne til gode. Lovisenberg, som er Oslos tredje største
sykehus, får altså benytte seg av denne modellen, som
har vært vellykket, mens Oslos nest største sykehus, Aker,
som betjener det samme publikum, foreløpig forhindres fra å bruke
denne modellen. 

Hovedforskjellen mellom AS-modellen og den
fylkeskommunale foretaksmodellen er at aksjeloven gir en unik mulighet
til økonomistyring, økonomikontroll. Man kan bruke
de regnskapsprinsippene som er nedfelt i regnskapsloven, og som
har lange tradisjoner i Norge. Nettopp når vi vet at økonomistyring
er de offentlige sykehusenes hovedproblem, vil jeg gjerne høre
Tønnes svar på hvordan man kan løse dette
konkrete problemet med økonomioppfølging, slik
man kan i aksjeloven, men ikke for kommunale foretak. 

  Jeg mener altså at det forslag som
nå ligger til behandling i Stortinget, åpner for
at man får sykehusselskaper som frittstående rettssubjekter,
hvor mulighetene til f.eks. økonomistyring vil være
de samme som i et aksjeselskap. Det vil være mulig å lede
og administrere sykehusene etter så å si de samme
regler, og det vil være regnskaper etter regnskapslovens
bestemmelser. Men den viktigste forskjellen som representanten her ikke
nevner, er at aksjeselskapet har som sin grunnidé å begrense
eierens ansvar for rettssubjektet. Jeg mener at så lenge
vi tross alt har en situasjon hvor det offentlige 

har 

ansvaret
for sykehusene, og vi mener at det skal være et udelt ansvar,
er det selvmotsigende å innføre en selskapsform
som som grunnidé begrenser det offentlige ansvar. 

 Det blir oppfølgingsspørsmål – Olav Gunnar
Ballo.

  Statsråden har i mellomtiden gitt
svar på noe av det jeg hadde tenkt å spørre
om, men jeg vil likevel spørre ham om et par ting. 

En grunnidé i forhold til et aksjeselskap
skal jo være at man driver ut fra forretningsmessige prinsipper,
og at det også skal være rom for å gå konkurs.
Ser statsråden så store begrensninger i bruken
av aksjeselskapsmodellen for sykehus at det faktisk vil være
svært vanskelig rent praktisk å kunne håndtere
driften av sykehus ut fra en sånn modell? 

I tillegg vil jeg spørre: Ser statsråden
det som mulig å benytte regnskapsloven også i
forhold til andre modeller enn aksjeselskapsformen, f.eks. kommunale
foretak eller kommunale selskaper, sånn at man på den
måten kan få til det som Høyre-representanten
her tar opp, uten at man tar aksjeselskapsmodellen i bruk?

  Jeg kan bekrefte at med gjennomføringen
av det forslag som nå ligger i Stortinget om organisering
av sykehusselskaper som frittstående fylkeskommunale rettssubjekter,
vil det åpnes for både å føre
regnskap etter regnskapslovens prinsipper og å gjennomføre
styring, økonomistyring osv. ved disse sykehusene i praksis
etter de samme prinsipper som de som gjelder innenfor aksjeloven.
Men som representanten peker på, har aksjeloven altså som
grunnidé at eierens ansvar er begrenset. I det ligger også at
aksjeselskaper kan gå konkurs. Det er ikke en papirbestemmelse,
det er en reell bestemmelse, og jeg er meget betenkt over å åpne for
en praksis hvor det i det hele tatt er mulig for offentlige sykehus å gå konkurs.

 Sonja Irene Sjøli – til
oppfølgingsspørsmål.

  Jeg er enig med helseministeren i at sykehusene
er et offentlig ansvar. Men vi ser jo at de i det sosialdemokratiske
Sverige nå prøver ut AS-modellen, og jeg kunne
tenke meg å høre hva helseministeren mener om
det. Det som går an i Sverige, burde vel også gå an
i Norge.

Ser ikke også helseministeren at et
overordnet statlig ansvar for finansiering og oppgavefordeling mellom
sykehusene kombinert med lokal frihet til å organisere
slik som de finner det best, vil gi pasienter bedre og raskere behandling?
Og ansvaret blir plassert der ansvaret hører hjemme: i
Regjeringen og i Stortinget. Den ansvarsfraskrivelse og det svarteperspillet
som vi nå ser mellom stat og fylkeskommune, taper pasientene
på.

Vil helseministeren se på om ansvaret
skal ligge hos staten?

  Jeg har hatt anledning til å diskutere
sykehusorganisering med svenske kolleger, og det er riktig at det
der utprøves modeller som også kan utprøves
i Norge. 

Og jeg understreker: Jeg har ikke tatt avstand
fra at private sykehus også kan være organisert
som aksjeselskaper. Som det er pekt på her, har vi eksempler
på det i dag. Det er ikke det som er problemet. Men jeg
kjenner ikke til eksempler på at man eksperimenterer med
offentlig eide sykehus som aksjeselskaper. Jeg har tvert imot fått
mange spørsmål om det i det hele tatt kan være
en særlig aktuell vei å gå. 

Da kommer jeg til den andre kommentaren representanten
hadde, om nettopp ansvarsfraskrivelse. Jeg er ikke bare imot ansvarsfraskrivelse,
men jeg er altså imot ansvarsbegrensning (presidenten klubber)
for de offentlige eiere av sykehusene.

 Presidenten må forholde
seg til talebegrensninger.

John I. Alvheim – til oppfølgingsspørsmål.

  Det er noe overraskende at man tar opp en
sak som ligger til behandling i Stortinget. Det har vært
uvanlig, og kom litt overraskende på meg, men når
saken først er reist, har jeg et spørsmål
til helseministeren.

Sykehusselskap skal ikke ha ansvaret for tariffavtalene.
Når vi da vet at over 70 pst. av utgiftene i et
sykehus er lønnsutgifter, er det jo et handikap for et
sykehusselskap at det ikke har herredømme over dette. Det
er heller ikke tillatt for et sykehusselskap å skille ut
i egne AS-servicefunksjoner, som kan være nødvendig,
og som praktiseres mer og mer i utlandet i forhold til private sykehus. Dette
er to ting som atskiller sykehusselskap fra AS, slik at det er ikke
de mulighetene i et kommunalt sykehusselskap som det er i et AS. 

Når det gjelder dette med konkurs,
har jeg liten tro på det. Det er bare et skremselsskudd. 

Jeg håper at dette er begynnelsen
på noe som en kan gå videre med, og der har jeg
veldig stor tro på den nåværende helseministeren. 

  Jeg er også noe overrasket over at
det her blir nærmest en debatt om en sak som ligger til
behandling i Stortinget. Og når en så erfaren
representant som Alvheim peker på det, vil jeg bli ytterligere forsiktig
med å uttale meg om saken.

Når jeg valgte å uttale meg
om spørsmålet om organisering av sykehus som aksjeselskap,
er det bl.a. fordi jeg allerede har uttalt meg offentlig om spørsmålet
og gitt uttrykk for de betenkeligheter jeg som sagt har til slik
organiseringsform.

Når det gjelder spørsmålet
om tariffavtaler, som representanten Alvheim tok opp, vil jeg foretrekke å avvente
behandlingen i komiteen og i Stortinget.

Når Alvheim sier at dette med konkurs
bare er et skremselsskudd, kan jeg forstå det. Men samtidig
er det ikke en papirbestemmelse at det er en begrensning i eierens
ansvar i aksjeselskaper.

 Vi går da til neste hovedspørsmål.

 I spørretimen den 29. mars i år
spurte jeg helseministeren om hva han kunne gjøre i forhold
til den boikottaksjonen som sykepleierstudentene har satt i verk
når det gjelder tjenestegjøring ved norske sykehus
i sommermånedene, og som vil føre til store driftsproblemer
for de fleste sykehus. Helseministeren svarte den gang at han ville
ta kontakt med Kommunenes Sentralforbund for å få oversikt
over driftsproblemer som kan oppstå som en følge
av aksjonen. Sykehusene har antydet at om aksjonen opprettholdes,
vil mellom 1 000 og 1 500 somatiske sykehussenger
være ute av drift i sommermånedene juli, august
og delvis halve september. 

Kan helseministeren i dag bekrefte at konsekvensene av
denne boikottaksjonen kan bli så alvorlige som jeg nettopp
har antydet, og hvilke beredskapsplaner har helseministeren for å møte
denne situasjonen? Det er naturlig at mitt spørsmål
går til helseministeren.

 Det er riktig at jeg på det tidspunktet
sa at jeg ville ta kontakt med sykehuseierne for å få en
bedre oversikt over følgene av slike aksjoner, for, som
jeg da også understreket, om det hadde vært avtalebundne
som hadde gått til slike aksjoner, ville de ha vært ulovlige.
Det er ikke tilfellet her, siden det er studentene som har anmeldt
disse aksjonene.

Det som siden er gjort, er at jeg har tatt
den kontakt som jeg den gang bebudet, også gjennom Helsetilsynet. Det
er sendt brev til alle sykehuseiere om å melde tilbake om
deres vurdering av hva som kan bli situasjonen dersom slike aksjoner
gjennomføres. Vi vil ha en oversikt over dette ved slutten
av denne måneden. Jeg kan derfor på det nåværende
tidspunkt ikke akkurat bekrefte omfanget eller alvoret i situasjonen
annet enn å si at det er all grunn til å tro at
en slik aksjon, om den blir gjennomført, vil få alvorlige
konsekvenser. Men omfanget har jeg på det nåværende
tidspunkt ikke oversikt over. Det er gitt en frist for å komme
med tilbakemeldinger ved utløpet av måneden. Det
er ganske naturlig at graden av beredskapstiltak som da
vil bli vurdert, også vil være tilpasset det som
kommer av tilbakemeldinger fra sykehusene.

 Jeg takker for svaret, men jeg synes nok at
det var en litt for defensiv holdning fra helseministerens side.
Ferieavviklingen starter i midten av juni måned, så vi
har ikke så veldig mye tid på oss.

1 500 somatiske sykehussenger ute
av drift i sommermånedene vil gi som konsekvens at det
vesentligste av den elektive virksomhet ved våre somatiske
sykehus, særlig ved kirurgiske avdelinger, men også ved
medisinske, vil opphøre. Dette vil igjen føre
til et alvorlig press på innleggelser som øyeblikkelig
hjelp. 

Verken helseministeren eller Stortinget kan
eller bør gå inn i selve grunnlaget for boikotten,
men det er både helseministerens og Stortingets absolutte
ansvar at pasientene i denne situasjonen ikke lider overlast.

Mitt spørsmål er: Har helseministeren
vurdert å ta kontakt med våre nærmeste
naboland, eventuelt England og Tyskland, for å etablere
en luftbro for alvorlig behandlingstrengende pasienter for det tidsrom
konflikten varer, slik at færrest mulig menneskeliv går
tapt under denne aksjonen?

 For det første må jeg si
at det følger vel av sakens natur at beredskapstiltak mot
bebudede aksjoner nødvendigvis må være
defensive. Men jeg vil ikke i det legge at vi har en defensiv holdning
til å møte de problemer som en slik bebudet aksjon
kan reise.

Nå er det også slik at de
problemer som dette kan skape, i første rekke må håndteres
av de enkelte arbeidsgivere og de direkte ansvarlige for driften
av sykehusene. Vi har en del erfaring med de problemer som knytter
seg til avvikling av sommerferie ved sykehusene uansett, og de innskrenkninger
som det krever. Jeg har det inntrykk at de også har et
arbeid i gang med sikte på å se på hvilke muligheter
de har til å finne andre løsninger dersom – jeg understreker
dersom – aksjonen blir gjennomført og blir vellykket. 

Jeg har ikke tatt noe initiativ i forhold til
utlandet av den karakter representanten spør om.

 Vi går videre til neste
hovedspørsmål.

 Jeg vil gjerne stille et spørsmål
til landbruksministeren.

Det er kanskje uvanlig å bringe inn
jordbruksforhandlingene i spontanspørretimen på et
tidspunkt hvor forhandlingene pågår, men med bakgrunn
i at det for noen få uker siden ble inngått et
forlik mellom sentrumspartiene og Arbeiderpartiet her i Stortinget,
finner jeg likevel grunn til å gjøre det.

I det tilbud som staten har lagt fram, bryter
man med Stortingets politikk på tre områder. Prisene
kuttes mer enn det Stortinget slo fast. Det lå nemlig til
grunn for det forliket som ble inngått, at man skulle sørge
for å få lavere matvarepriser, samtidig som dette
skulle kompenseres gjennom et fradrag i skatten. Og siden dette
skattefradraget ville tjene de små brukene, var det lagt
opp til en justering i strukturprofilen i distriktstilskuddene.
I det framlegget som vi nå har sett, kuttes prisene mer
enn det Stortinget slo fast. Kompensasjoner er foreslått
for et halvt år og ikke for et helt år i det skattefradraget
som nå skal innføres, og tilskuddene favoriserer
større bruk i større grad enn det justeringen
skulle tilsi.

Hva er bakgrunnen for at det blir lagt fram
et tilbud som til de grader bryter med det forliket som man inngikk
i Stortinget for to uker siden?

 Regjeringens utgangspunkt er selvfølgelig
at det tilbudet som vi har lagt fram i årets jordbruksoppgjør,
er innenfor de retningslinjene som Stortinget har trukket opp. Jeg
har sett i media at det har vært en god del debatt om dette
med målprisreduksjonene og skattefradraget. Det er jo en
direkte kobling i meldingen og i Stortingets behandling mellom reduserte
målpriser og et nytt skattefradrag. Men årets jordbruksavtale
virker fra 1. juli i år til 1. juli neste år. Det
betyr at kuttet i målprisene bare får halv effekt
i år 2000. Da synes Regjeringen det er helt rimelig at
også skattefradraget gis en halv effekt i år 2000.
Ifølge det som Stortinget har sagt i innstillingen fra
næringskomiteen, skal det «innføres et
inntektsfradrag ved beskatning som gir kompensasjon tilsvarende
de reduserte målpriser». Og når vi da
får halv reduksjon av målprisene i år, vil
Regjeringen ta sikte på at vi i og for seg innfører
en ny skatteordning for landbruket fra og med 1. januar 2000, men
at den gis halv virkning, altså et fradrag på 18 000 kr
første år. Men så vil den få full
virkning i år 2001, fordi reduksjonen i målpriser
vil ha full virkning i 2001.

Ellers vil jeg selvfølgelig være
enig med representanten Enoksen i at det vil være vanskelig
for meg å gå inn på alle mulige detaljer
knyttet til jordbruksoppgjøret. Vi sitter jo i en forhandlingsposisjon.
Det er et tilbud som er lagt fram fra staten, og det er klart at
her skal det forhandles. Så får vi komme tilbake
og vurdere resultatet når de forhandlingene forhåpentligvis
har ført til en avtale.

  Det slås uttrykkelig fast både
i stortingsmeldingen og i innstillingen at inntektsfradraget skal
gis tilbakevirkende kraft fra og med det år målprisene
blir redusert. Det har også ligget til grunn for Stortingets
behandling. Men forutsigbarhet bør være et nøkkelord
også i forhold til landbruksnæringen. I innstillingen
til stortingsmeldingen er det også sagt at jordbruket skal
sikres en inntektsutvikling som er på linje med andre grupper
i samfunnet.

Er det landbruksministerens oppfatning at det
framlagte tilbud til næringen er i tråd med denne
målsettingen, og står målsettingen fast
i Regjeringens videre arbeid når det gjelder landbrukspolitikken?
Når jeg spør om dette, er det fordi det lå i
bunnen for hele det forliket som ble inngått, og det er
selvfølgelig av interesse å høre om Regjeringen
fortsatt står fast ved det man var enig med sentrum om
for to uker siden.

  La meg først få presisere
at når Enoksen sier at det vi gjør med skatt, ikke
er i tråd med innstillingen fra næringskomiteen,
er jeg altså uenig i det. Jeg siterte at det innføres
et inntektsfradrag ved beskatning som gir kompensasjon tilsvarende
de reduserte målpriser. Enoksens opplegg, slik det nå fremføres,
vil jo gi et skattefradrag som er dobbelt så stort som årets
målprisreduksjoner, og det står ikke i innstillingen
fra næringskomiteen.

Til det andre spørsmålet:
Ja, vi står fast på inntektsformuleringene. Vi
står også fast på formuleringer fra komiteen
som Senterpartiet har knyttet seg til, om at det er begrensninger
i handlingsrommet for inntektsdannelse framover, og 

«god
utnytting av markedsmulighetene, økt mangfold, et balansert
marked, strukturelle endringer og fornuftige kostnadstilpasninger
vil i økende grad få betydning for at
en slik inntektsutvikling kan oppnås».

Det er jeg enig i.

 Det blir oppfølgingsspørsmål – Jon
Lilletun

  Det gjeld òg landbruksforhandlingane,
og eg har respekt for at statsråden ikkje kan gå inn
i mange detaljar. Dette er så ferskt, og det var eit så grundig
arbeid med forliket i komiteen at det er mange av oss som var med
på det, som reagerer ganske sterkt. Eg viser òg
til kva den utmerkte saksordføraren, Gunnar Breimo, har
sagt om dette skattegrepet. 

Eg skal sitere for statsråden det
som står i meldinga, som statsråden har slutta
seg til:

«Inntektsfradraget
vil imidlertid bli foreslått innført med tilbakevirkende
kraft i den forstand at fradraget får virkning f.o.m. 1.
januar i det året målprisene blir redusert i jordbruksforhandlingene.

Provenyvirkningen av fradraget kan anslås
til mellom 600 og 700 mill. kr., og det foreslås derfor
en målprisreduksjon i tilsvarende omfang.»

Eg opplever at statsråden plukkar
delar av ei innstilling, at det ikkje er ein heil samanheng.

Eg varslar berre på vegner av Kristeleg
Folkeparti (presidenten klubbar) at vi ikkje aksepterer at ein tolkar seg
vekk frå (presidenten klubbar) det som var ei semje, den
dagen det endelege resultatet (presidenten klubbar) kjem til Stortinget. 

 – Eg ber om orsaking.

  Tilgivelse er muligens til stede,
men det får vi avvente.

  Jeg skal i hvert fall ikke være den
som gir det eller ikke.

Men til det Lilletun sier: Jeg hører
selvfølgelig alvoret i det som legges fram. Samtidig må jeg
nok en gang få lov til å komme tilbake og si,
når også representanten Lilletun og Kristelig
Folkeparti har sagt at det skal innføres en skatteordning
som skal gi en kompensasjon tilsvarende reduksjonene i målprisene,
og når reduksjonene i målprisene får
halv effekt i år 2000, at det står ingen steder,
verken i stortingsmeldingen eller i innstillingen, at det norske
landbruket i år 2000 i tillegg skal gis et generelt skattefradrag
uten gjenytelse. Det er direkte koblet opp til et målprisgrep
som gjennomføres med halv virkning i år 2000.
Vi kompenserer da med halv virkning i år 2000, og 650 mill.
kr har en virkning før skatt lik 900 millioner.

 Johan J. Jakobsen – til
oppfølgingsspørsmål.

  Det er nesten utrolig å høre landbruksministerens
fortolkning av det som står både i meldingen og
i innstillingen, for innstillingen slutter seg jo til – det
brukes til og med uttrykket «slutter seg til». Og
hvis det var slik at flertallet i Stortinget mente at en sluttet
seg til noe annet enn det som står i meldingen, måtte
det i så fall ha blitt sagt klart og tydelig ifra om. Nå har
vi hørt at saksordføreren har en annen oppfatning
enn det statsråden har, ja, til og med representanter for
partier som gikk imot dette elementet i landbruksmeldingen, er enig
i den fortolkning som bl.a. saksordfører Gunnar Breimo
har lagt til grunn.

Jeg vil imidlertid ta opp en litt mer alvorlig
side av saken, for dette innebærer jo at Arbeiderpartiet,
arbeiderpartiregjeringen og landbruksministeren ikke respekterer
det som oppfattes som en avtale og et forlik og et kompromiss. Ser
landbruksministeren hvilke konsekvenser det kan ha for andre saker
i Stortinget hvis det er slik at opposisjonspartiene ikke kan stole
på avtaler og inngåtte kompromisser, inkludert
fellesmerknader?

  La meg først få si at jeg
har diskutert dette spørsmålet med saksordføreren flere
ganger, og vi er helt enige om de uttalelsene jeg kommer med her.

For det andre: Hvis det hadde vært
slik at Regjeringen overhodet ikke tok hensyn til flertallsinnstillinger
fra Stortinget, ville Regjeringen selvfølgelig ikke ha
noen god sak. 

Mitt utgangspunkt er at det tilbudet som vi
har lagt fram i jordbruksforhandlingene, er innenfor det som innstillingen
redegjør for av fremtidig landbrukspolitikk. Og jeg føler
at jeg har redegjort ganske grundig for særlig dette med
skattefradraget, der jeg aldri har sett noen som helst uttale – heller
ikke representanten Jakobsen – at norske bønder
i første halvår 2000 skal få et generelt skattefradrag
uten gjenytelser. Hele tiden har det vært koblinger opp
mot målpriser, og det følges til punkt og prikke.

 Ansgar Gabrielsen – til
oppfølgingsspørsmål.

Presidenten vil minne om at komitebehandling
normalt bør finne sted i komiterommene.

  Det vil jeg slutte meg helt til.

Det er ikke mer enn 14 dager siden vi diskuterte
landbruksmeldingen og norsk landbrukspolitikk for de neste ti år,
og omfavnelsene mellom sentrum og Arbeiderpartiet var så klamme
at de ikke tok replikker på hverandre engang. Men nå – 12-14
dager etterpå – er man uenig om alt. Hanssen snakker
om at framlegget er innenfor dette forliket, mens alle fra sentrum
sier at det er utenfor. Og det er jo som kjent umulig å være
både utenfor og innenfor samtidig.

Mitt spørsmål er: Burde ikke
statsråd Hanssen ha lyttet til tidligere saksordfører
Hanssen, som for å unngå dette ville trekke meldingen
og legge fram en egen melding om hva Arbeiderpartiet stod for? De
som blir rammet av dette, er selvfølgelig norske bønder,
som ikke vet verken ut eller inn.

På de siste ti sekundene vil jeg i
forhold til landbruksoppgjøret som er på gang,
si: Jeg har lest og sett krav fra organisasjonene, jeg har sett
Hanssens framlegg. Jeg synes ikke han skulle fire en tomme. Når
det er sagt, skjønner jeg at sentrum er frustrert.

  Til det siste er det helt klart at vi er i
en forhandlingssituasjon, og det er en reell forhandlingssituasjon
som gjør at vi nå frem mot helgen går
noen spennende timer i møte. Vårt ønske
er selvfølgelig å få til en avtale med
jordbruksorganisasjonene, og det er vi også innstilt på å bidra
til. I så måte må jeg nok skuffe representanten
Gabrielsen, som også i årets statsbudsjett på vegne
av Høyre egentlig foreslo at man ikke burde kutte 400 mill.
kr i årets jordbruksavtale, men 2,4 milliarder kr. Slik
sett er det ganske langt mellom Arbeiderpartiets og Høyres
landbrukspolitikk. Også derfor føler jeg meg,
som statsråd, veldig komfortabel med at vi har lagt et
løp i Stortinget der vi vil forsøke å bygge
en allianse med sentrum også i fremtidig landbrukspolitikk.
Men det vil bli krevende, vanskelig og utfordrende. Det sa jeg også fra
om i Stortinget da vi hadde debatten om innstillingen. Men nå får
vi se forhandlingsresultatet, og så får vi ta
debatten om det når den faktisk skal tas.

  Vi går videre til neste
hovedspørsmål.

  Jeg vil rette mitt spørsmål til
helseministeren.

Stortinget har vedtatt en opptrappingsplan
for psykiatrien, der hensikten er at man skal få et bedre
psykiatrisk tilbud både ved institusjonene og ute i kommunene.
Nå viser det seg altså at ikke et øre
av de nye driftsmidlene settes inn for å styrke psykiatriske
institusjoner innenfor den opptrappingsplanen som vi er inne i.
Dette får en rekke praktiske konsekvenser. Dikemark sykehus
i Asker skal ferielukke tre poster til sommeren for å minske
underskuddet, og det rammer 30 pasienter med alvorlige psykiske
lidelser. Fordi det tar lang tid å komme i gang med tiltak
ute i kommunene på tross av at man etter hvert får
midler dit, vil en rekke pasienter bli rammet og stå uten
tilbud.

Jeg vil spørre helseministeren hva
han har tenkt å gjøre med den situasjonen som
nå har oppstått, for at disse pasientene skal
få et anstendig tilbud.

  Det er ingen tvil om at det er mangelfulle
tilbud innenfor psykiatrien, mangelfulle tilbud for personer med
alvorlige psykiske lidelser i Norge. Det er også i hovedsak
bakgrunnen for at det er vedtatt å gjennomføre
en opptrappingsplan for de offentlige tilbud i psykiatrien.

Jeg tror ikke det er riktig å hevde
at den opptrapping som nå er i gang, ikke kommer denne
sektoren til gode. Vi har tvert imot en ganske god tilbakemelding
på at den gjør det. Vi gjennomfører opptrappingsplanen
slik at de mål som er satt for denne, også av
Stortinget, skal bli nådd, men det er en opptrapping som
nødvendigvis må gå over lang tid. Det
er også forutsatt i planen slik den ble vedtatt i Stortinget.

Gjennom denne planen satses det først
og fremst på utvikling av kommunale botilbud i den kommunale
og lokale sektor. Det er for så vidt også riktig
at det i denne planen ikke er en tilsvarende tilgodeseelse av en
del av de institusjoner som representanten her peker på.
Det er spørsmål som vi må behandle på annen
måte, og det er slik sett spørsmål som
jeg må få komme tilbake til.

  Jeg hører hva statsråden sier.

Jeg registrerer at innenfor barne- og ungdomspsykiatrien
har vi stått overfor den situasjonen at f.eks. Senter for
barne- og ungdomspsykiatri i Oslo har måttet avbryte behandling
knyttet til spiseforstyrrelser på grunn av personalmangel.
Men personalmangel henger jo i sin tur sammen med ressursmangel,
mangel på midler. Og spesielt barne- og ungdomspsykiatrien
har i mange år vært rammet hardt med til dels
totalt manglende tilbud til dem som har psykiske vansker. Regjeringens
svar på det i forbindelse med revidert statsbudsjett er å foreslå et
kutt på 38 mill. kr, knyttet opp mot barne- og ungdomspsykiatrien.

Jeg vil spørre statsråden
hvordan man tenker seg at en opptrappingsplan skal fungere som en
opptrappingsplan hvis det Regjeringen tar initiativ til, er å trappe
ned istedenfor å trappe opp.

  Jeg vil gjerne gjenta at det faktisk skjer
en opptrapping innenfor psykiatrien, slik det også er forutsatt
i Stortingets vedtak om denne planen.

Når det gjelder personellmangel, er
det riktig at det er en meget viktig side ved dette. Det har også vært
pekt på som en beskrankningsfaktor når det gjelder å gjennomføre
de reelle tiltakene. Det viser seg imidlertid at vi så langt
ikke har så store problemer med å få personell
til å gjennomføre de tiltakene som skal gjennomføres,
slik det kanskje har vært forutsatt. Tvert imot har vi
relativt gode tilbakemeldinger når det gjelder økning
i tilgangen på den typen personell som det her er snakk
om. Jeg vil også si at det er gitt en prioritet til barne-
og ungdomspsykiatri i gjennomføringen av opptrappingsplanen,
men – som jeg også har sagt – det tar
tid å gjennomføre disse tiltakene.

 Det blir oppfølgingsspørsmål – Ola
D. Gløtvold.

 Det som skjer innenfor psykiatrien, er svært
bekymringsfullt. Og det er nå ekstra bekymringsfullt hvis
de store institusjonene på grunn av ressursmangel, og ikke
minst på grunn av personellmangel i forbindelse med ferieavvikling
må stenge sine avdelinger. Det som nå skjer, er
jo at de midler som skulle ut i primærhelsetjenesten, ikke
har nådd fram. Det er mangel på personell, ressurser
og oppbyggingssystem, noe som gjør at den satsingen som
skulle være i primærhelsetjenesten, ennå ikke
har kommet godt nok i gang.

En annen sak som jeg har lyst til å få helseministerens kommentar
til, er det at med innsatsstyrt finansiering, den såkalte
stykkprisfinansiering, innenfor de somatiske sjukehusene, blir fylkeskommunene
og sjukehuseierne både direkte og indirekte oppfordret
til å prioritere de somatisk sjuke, som da igjen går
på bekostning av psykiatrien og de store institusjonene
som skal være der innenfor 2.-linjetjenesten. Jeg har lyst
til å høre helseministerens kommentar til det,
pluss til dette med at det ennå er for lite satsing i primærhelsetjenesten,
hvor de fleste oppholder seg, ikke minst innenfor barne- og ungdomspsykiatrien.

  Igjen har jeg ingen problemer med å være
enig i at det er en alvorlig situasjon innenfor psykiatrien. Jeg
tror at de tiltak som følger av den opptrappingsplan som
er vedtatt, over tid vil avhjelpe dem, og vi må ha tillit
til at vi derved langt på vei vil oppnå de mål
som er satt. Men vi må erkjenne at dette tar tid. 

Det har vært problemer med personelltilgangen.
Det tar tid å møte dem, men jeg synes nå tross
alt at de tilbakemeldinger vi får når det gjelder
akkurat det spørsmålet, er ganske oppmuntrende.

Det er også avsatt midler til investeringer
i sykehusplasser innenfor denne sektoren, og vi vil nok også se
at det vil gi resultater. Men igjen: Vi må erkjenne at
dette tar tid. Når det har vært gitt prioritet
til de kommunale og fylkeskommunale tiltak, er det også fordi
det skal lette presset på de større institusjonene.

  Vi går videre til neste
hovedspørsmål.

  Jeg har et spørsmål til
olje- og energiministeren.

I gasskraftsaken kom den nye regjeringen i
full konfrontasjon med miljøbevegelsen. Statsministeren
lovet at Regjeringen skulle beflitte seg på å bygge
opp et bedre forhold til miljøbevegelsen under behandlingen
av kommende saker. Så har ikke skjedd. I budsjettet er
det nye, tunge miljøkutt, og i forrige uke kom det et signal
fra Regjeringen som ble møtt med motstand fra miljøbevegelsen.
Det gjelder klarsignalet for utbygging av Beiarnvassdraget i Nordland.
Hva er grunnen til at statsråden ikke kunne medvirke til
at det ble laget en ny konsekvensutredning for dette vassdraget,
slik det er et bredt ønske om lokalt, og slik som en samlet
miljøbevegelse krever? Den forrige konsekvensutredning
er nærmere 20 år gammel og ikke på høyde
med det som er dagens miljøstandard.

  Eg burde vel kanskje allereie i mitt første
svar i dag ha sagt at det er miljøvernministeren
som har ansvaret for oppfølginga av gasskraftsaka og oppfølginga
av desse internasjonale avtalane. Det som har skjedd til no, er
at Regjeringa har gjeve tilbakemelding til Stortinget innan fristen,
om at det ikkje var behov for å endra lovene på det
området.

Når det gjeld Beiarn-utbygginga, må eg
innrømma at eg er overraska over spørsmålet
og vinklinga. Då me diskuterte gasskraftverk, var det mykje
debatt om jussen. Det blei stilt spørsmål om ein
kunne utføra fleirtalet sin politikk, fordi det var strid
om norsk lovgjeving på dette området. Når
det gjeld Beiarnvassdraget, er det ingen juridisk tvil. Det er faktisk
slik at denne saka har vore behandla. Stortinget gav si tilslutning
til utbygging så tidleg som i 1987, og Kongen i statsråd
gav konsesjon i 1989. Ein slik konsesjon er bindande, varig bindande,
og den kan ikkje gjerast om. Det er altså slik at Statkraft
derfor har høve til å byggja ut etter dei konsesjonar
som er gjevne, dvs. full utbygging. I mellomtida har likevel Statkraft bedt
om å få gjennomføra ei mindre utbygging,
ei utbygging med mindre inngrep, og eg kunne ikkje sjå at
det var grunnlag for å seia nei til den søknaden.

Ein annan grunn til at eg er overraska over
at sentrumspartia tar opp denne saka, er at spørsmålet
om Beiarnvassdraget låg i den førre regjeringa
i over eitt år. Den førre regjeringa hadde med
andre ord meir enn 365 dagar på seg til å behandla
denne saka og gje ho eit anna utfall. Eg er heilt sikker på at
når det ikkje kom noko initiativ frå den førre
regjeringa, og det ikkje blei noko anna utfall, var det rett og
slett fordi jussen her er så bindande at det ikkje var
noko alternativ. Derfor blei ikkje denne saka behandla av den førre
regjeringa. Eg fann ikkje noko grunnlag for å venta med
den saka når utfallet av ho likevel var gjeve.

  Jeg har registrert at Olav Akselsen har sagt
at han meldte seg inn i Arbeiderpartiet på grunn av Alta-saken.
Det er et nokså oppsiktsvekkende standpunkt i en sak hvor
Gro Harlem Brundtland har sagt at en gjorde en feil. På den
bakgrunn hadde jeg kanskje ikke grunn til å vente det store
engasjementet i forhold til vern av verdifulle vassdrag.

Selv om jussen ligger fast her, er det fortsatt
mulighet for å drive politikk, og det er langs det sporet
jeg utfordrer statsråden. Hva var grunnen til at en ikke ønsket å signalisere
overfor Statkraft at en burde laget en konsekvensutredning selv
om en ikke var pålagt dette? Jeg kan forsikre om at den
forrige regjeringen arbeidet etter helt andre miljøspor
enn det denne regjeringen gjør. Her trenger en bare noen
få uker for å konkludere i nok en sak i miljøets
disfavør.

  Det eg har å halda meg til når
det gjeld den førre regjeringa, er at den ikkje greidde å behandla
denne saka, sjølv om dei hadde over eitt år på seg.
Det tar eg som eit signal om at dei ikkje lika utfallet som likevel
måtte koma fordi saka var avgjord ut frå juridiske
rammer. 

Stortinget har vedteke at denne elva skal kunna
byggjast ut. Kongen i statsråd har gjeve konsesjon. Det
kan ikkje gjerast om. Sjølv om eg skulle ynskt det, kunne
eg ikkje gjort noko anna enn å seia ja til ei redusert
utbygging, som det no er søkt om.

Så kunne ein sjølvsagt hevda
at det hadde vore hyggjeleg om Statkraft gjorde ei ny konsekvensutgreiing
her. Men det ville likevel ikkje ha endra situasjonen, for Statkraft
har allereie fått konsesjon for å byggja ut dette
vassdraget. Nye konsekvensutgreiingar ville difor ikkje ha endra
dei realitetane. Her er det gjeve ein konsesjon. Den konsesjonen
er bindandane, og det er slik at den kan korkje Stortinget eller
Kongen i statsråd gjera om.

  Det blir oppfølgingsspørsmål – Hallgeir H.
Langeland.

  Eg er einig med statsråden i at sentrumsregjeringa
sjølvsagt sjølv kunne ha gjort noko i denne saka.
Dei kunne ha stoppa ho og fått ei konsekvensutgreiing.
Det gjorde dei ikkje.

Men nå set jo Arbeidarpartiet på ein
måte fart i saka igjen. Ein hadde altså den førre
konsekvensutgreiinga om Beiarnvassdraget i 1979. Sidan den tid har
ein altså brukt store midlar, bl.a. for å styrkja
villaksstammen i Beiarn. Eg må få spørja
statsråden: Er det ikkje då i den samanhengen
naturleg å sjå på f.eks. kva utslag ei
utbygging vil få i forhold til villaksstammen? Er ikkje
det ein logisk konsekvens av at ein har brukt midlar for å styrkja
villaksstammen?

  Eg er faktisk ueinig med spørjaren.
Langeland seier at den førre regjeringa kunne ha gjort
noko. Det trur eg faktisk ikkje var mogleg. Hadde dei kunna det,
trur eg dei hadde gjort det. Men her er altså lovene klare:
Konsesjonane er gjevne, og Statkraft har løyve til å byggja
ut. Det dei har søkt om no, er ei redusert utbygging som
gjev mindre miljøinngrep. Eg kunne ikkje sjå at
det var grunnlag for å seia nei til mindre miljøinngrep,
slik Statkraft no har ønskt.

Når det gjeld situasjonen i denne
elva med tanke på laks, er det slik at Jagland-regjeringa
sette ned eit utval for å sjå på situasjonen
for villaksen i Noreg. Dette utvalet gjekk gjennom lakseelvane våre
og foreslo ein god del konkrete tiltak, bl.a. å innføra
nasjonale laksevassdrag, der ein tek vare på dei viktigaste
vassdraga. Beiarn var ikkje nemnt i den samanhengen.

Eg synest sjølvsagt det er viktig å ta
vare på villaksen, og eg er glad for at den nye regjeringa – i
motsetnad til den førre – no har foreslått
at Stortinget skal innføra prinsippet om nasjonale laksevassdrag.

 Hilde Frafjord Johnson – til
oppfølgingsspørsmål.

 Denne saken er en ny sak hvor Arbeiderpartiet
er på kollisjons- og konfrontasjonskurs i forhold til en
samlet miljøbevegelse. Det som er den store bekymringen,
er situasjonen for laksestammen. Og en av grunnene til at dette
vassdraget ikke var med i nasjonal laksevassdragsplan og utvalgets
arbeid, var bl.a. at det har vært rotenonbehandlet. Nå er laksestammen
på vei opp, og dette kan bli et av de virkelig store og
flotte laksevassdragene i Norge.

Sentrumsregjeringen brukte tid for å se
om vi kunne finne en løsning på problemene knyttet
bl.a. til det juridiske, som statsråden var inne på.
Og sentrumsregjeringen brukte tid for å prøve å finne
et miljøspor som vi kunne følge. Arbeiderpartiregjeringen
banket igjennom denne saken i hurtigtogsfart, og dette er blitt
oppfattet som en provokasjon av ganske mange innenfor miljøbevegelsen
og i de lokalsamfunnene som dette gjelder. Men vi kunne altså hatt
en situasjon hvor dette vassdraget hadde blitt tatt inn i det nasjonale
lakseutvalgets arbeid. 

Jeg vil gjerne ha statsrådens kommentar
til det.

  Eg er heilt ueinig i at den nye regjeringa
ikkje har brukt tid på denne saka. Det er òg slik
at miljøvernministeren gjekk gjennom denne saka for å undersøkja
om det var mogleg å gjera noko.

Når ein då innsåg
at her er det ikkje noko anna utfall enn det Regjeringa no har gått
inn for, fann vi ikkje nokon grunn til å sitja på denne
saka og trenera ho vidare. Det er gjeve løyve til å foreta
utbygging av dette vassdraget. Det er ikkje nokon som kan trekkja
det tilbake. Når det er ein realitet, kan eg ikkje skjøna
at Regjeringa trong bruka meir tid på det enn ein har gjort.
Arbeidarpartiregjeringa vil ha ein offensiv politikk når
det gjeld å verna villaksen. Men eg må gjenta
at denne elva ikkje har vore nemnd i denne samanhengen.

Så vil eg seia at det i samband med
energimeldinga var ei målsetjing for store delar av denne
salen, inkludert sentrumspartia, å auka vasskraftutbygginga
i Noreg for å få meir miljøvennleg kraft.

 Vi går da til neste hovedspørsmål.

  Jeg vil få lov til å stille
et spørsmål til landbruksministeren.

Det var den avgåtte Bondevik-regjeringen
som la fram landbruksmeldingen. Men i og med at den nåværende
regjeringen ikke trakk den meldingen, må man jo anta at
landbruksmeldingen også er denne regjeringens politikk.
Men så kommer det signaler fra det pågående
landbruksoppgjøret og det tilbudet som staten har lagt
fram. Da begynner jeg å bli i tvil om hva som egentlig
er Regjeringens politikk. 

Jeg vil da spørre statsråden:
Er det landbruksmeldingen og Senterpartiets bonderomantiske landbrukspolitikk som
er gjeldende også for denne regjeringen, eller vil man
nå begynne å se på bønder som
selvstendig næringsdrivende innenfor matvareproduksjon?

  Det som selvfølgelig er utgangspunktet
for det tilbudet som staten har lagt fram i årets jordbruksforhandlinger,
er jo den behandlingen som Stortinget gjennomførte den
9. mai, der man vedtok innstillingen som er knyttet opp til den
stortingsmeldingen representanten viser til.

Etter min mening er det en innstilling som
er godt egnet som et landbrukspolitisk virkemiddel i årene
som kommer, fordi den tar inn over seg at norske bønder
er selvstendig næringsdrivende som har et ansvar for egen inntekt – altså ikke
vanlige lønnsmottakere – samtidig som den i motsetning
til representantens parti tar opp i seg at landbruket har flere
funksjoner å fylle enn bare å produsere mat. Den
tar altså opp i seg alle landbrukets oppgaver i forhold
til viktige fellesgoder i det norske samfunnet. Og slik sett er
det klart at statsråden føler seg veldig komfortabel
med den innstillingen, vi jobber nå iherdig med sikte på at
den skal komme til uttrykk, forhåpentligvis gjennom en
avtale med jordbruksorganisasjonene om en jordbruksavtale for 2000-2001.
Det er klart at den landbrukspolitikken er veldig forskjellig fra
Fremskrittspartiets landbrukspolitikk. Fremskrittspartiet har jo gjennom
flere budsjettbehandlinger foreslått å halvere jordbruksoverføringene
på ett år – altså kutte 6 milliarder kr
i jordbruksoverføringene på ett år. Staten
har lagt fram et tilbud som innebærer en reduksjon på 400 mill.
kr, som et forhandlingsgrunnlag, så her vil det nok fortsatt bli
slik at det er en betydelig forskjell på spørrer
og svarer.

  Jeg er i hvert glad for at Arbeiderpartiet
begynner i den retningen, og jeg håper de går
videre. 

Statsråden nevnte i sitt svar at man
ser på norske bønder som selvstendig næringsdrivende,
og da er det jo interessant når man går på det
politiske her. Så vidt jeg vet, er det ingen andre selvstendig
næringsdrivende som har den fordelen som de har i landbruket,
både når det gjelder avløsning i forbindelse
med ferie og en rekke andre tiltak. 

Men jeg vil ta opp et litt annet problem i
tilknytning til akkurat den biten. Når den avtalen man
er i ferd med å få til med landbruket i forbindelse
med landbruksmeldingen, eventuelt kommer på plass, vil
man fra l. januar neste år gi et skattefradrag på 36 000
kr for å få ned matvareprisene i Norge. Ser statsråden
det problemet det innebærer for konkurrerende virksomhet,
bl.a. innenfor sjømatproduksjon? Der har man ikke den vinklingen
og de fordelene som landbruket vil få, og man får
da en konkurransevridning over mot landbruket, slik at de får
ytterligere fordeler når det gjelder pris, i motsetning
til det de som produserer sjømat, får. Ser landbruksministeren dette
problemet?

  Nei, ikke umiddelbart, det må jeg
vel innrømme, for det som er utgangspunktet for det pris-
og skattegrepet, er jo at nordmenn også i dag spiser sin
mengde kjøtt, og de spiser mer hvis de får tilgang
på billig kjøtt, og mindre hvis prisen blir for
høy. Det som er problemet i dag, er at nordmenn definerer
prisen på det norske kjøttmarkedet som for høy, men
det fører ikke til at man begynner å spise fisk,
det fører til at man kjører til Sverige og handler
kjøtt der. Det vi gjør gjennom dette pris- og
skattegrepet, er å starte arbeidet med sikte på å få redusert
prisen på noen viktige landbruksbaserte matvarer, med sikte
på å øke størrelsen på det
norske kjøttmarkedet ved å redusere grensehandelen.

  Den muntlige spørretimen
er nå omme, og vi går over til den ordinære
spørretimen.





                    
                    
                    

 På grunn av det høye
antall spørsmål som skal besvares, finner presidenten å måtte
meddele at han, med hjemmel i forretningsordenen § 53
nr. 3, siste ledd, har bestemt at det kun blir gitt anledning til
ett tilleggsspørsmål etter at hovedspørsmålet
er besvart. Det anses nødvendig for at dagens kart kan
bli ferdigbehandlet innenfor den reglementsmessige tid for formiddagens møte.

Videre vil presidenten meddele at det blir
en lang rekke endringer i den oppsatte spørsmålslisten,
og viser i den sammenheng til den oversikt som er omdelt på representantenes
plasser i salen.

De foreslåtte endringer i dagens spørretime
foreslås godkjent. – Det anses vedtatt.

Endringene var som følger:

Spørsmål 1, fra representanten
Øystein Hedstrøm til statsministeren, vil bli besvart av
helseministeren.

Spørsmål 2, fra representanten
Sonja Irene Sjøli til statsministeren, vil bli besvart
av helseministeren.

Spørsmål 3, fra representanten
Magnhild Meltveit Kleppa til statsministeren, vil bli besvart av
finansministeren. Etter anmodning fra finansministeren blir dette spørsmål
flyttet og besvart før spørsmål 12* *	Spørsmål
12, fra representanten John I. Alvheim til finansministeren, ble
senere trukket tilbake., som skal besvares av samme statsråd.

Spørsmål 4, fra representanten
Hallgeir H. Langeland til utenriksministeren, vil bli besvart av
forsvarsministeren som rette vedkommende.

Spørsmålene 5, 6 og 7, fra
henholdsvis representantene Inger Lise Husøy, Ivar Østberg
og Einar Steensnæs til utenriksministeren, vil bli besvart
av utviklingsministeren på vegne av utenriksministeren,
som er bortreist.

Spørsmål 8, fra representanten
Odd Roger Enoksen til utenriksministeren, er trukket tilbake.

Spørsmål 11, fra representanten
Steinar Bastesen til nærings- og handelsministeren, vil
bli besvart av samferdselsministeren på vegne av nærings-
og handelsministeren, som er bortreist. Etter anmodning fra samferdselsministeren
blir dette spørsmål flyttet og besvart før spørsmål
19, som skal besvares av samme statsråd. 

Spørsmålene 15 og 16, fra
henholdsvis representantene Øyvind Korsberg og Lars Rise til helseministeren,
blir etter anmodning fra helseministeren flyttet og besvart etter
spørsmål 2, som skal besvares av samme statsråd. Spørsmål
15 vil bli tatt opp av representanten Kenneth Svendsen på vegne
av representanten Øyvind Korsberg.

Spørsmål 17, fra representanten
Ola T. Lånke til kulturministeren, vil bli besvart av kirke-,
utdannings- og forskningsministeren på vegne av kulturministeren,
som er bortreist. Etter anmodning fra kirke-, utdannings- og forskningsministeren
blir dette spørsmål flyttet og besvart før
spørsmål 40, som skal besvares av samme statsråd.

Spørsmål 18, fra representanten
John I. Alvheim til sosialministeren, vil bli besvart av helseministeren
som rette vedkommende. Etter anmodning fra helseministeren blir
dette spørsmål flyttet og besvart etter spørsmål
2, som skal besvares av samme statsråd.

Spørsmål 23, fra representanten
Sigrun Eng til fiskeriministeren, er trukket tilbake.

Spørsmålene 24, 25, 26 og
27, fra henholdsvis representantene Steinar Bastesen, Bror Yngve
Rahm, Ivar Østberg og Harald T. Nesvik til fiskeriministeren, vil
bli besvart av justisministeren på vegne av fiskeriministeren, som
er bortreist.

Spørsmål 34, fra representanten
John Dale til miljøvernministeren, vil bli tatt opp av
representanten Ola D. Gløtvold.

Spørsmålene 36, 37 og 35,
fra henholdsvis representantene Ansgar Gabrielsen, Tor Nymo og Øystein
Hedstrøm til landbruksministeren, blir etter anmodning
fra statsråden flyttet og besvart før spørsmål
1, som skal besvares av samme statsråd.

Spørsmål 38, fra representanten
Jørn L. Stang til justisministeren, blir etter anmodning
fra statsråden flyttet og besvart etter spørsmål
27, som skal besvares av samme statsråd.

Spørsmål 39, fra representanten
Lars Rise til barne- og familieministeren, vil bli besvart av justisministeren som
rette vedkommende. Etter anmodning fra justisministeren blir dette
spørsmål flyttet og besvart etter spørsmål
27, som skal besvares av samme statsråd. *	Spørsmål
39 ble besvart etter spørsmål 29*

 De første spørsmålene
som etter disse endringer vil bli tatt opp til besvarelse, er spørsmålene
36, 35 og 37, fra henholdsvis representantene Ansgar Gabrielsen,
Øystein Hedstrøm og Tor Nymo til landbruksministeren.





                    
                    








        

Spørsmål 36


    
        

Spørsmål 35 


    
        

Spørsmål 37 


    
        

Spørsmål 1


    
        

Spørsmål 2


    
        

Spørsmål 15


    
        

Spørsmål 16


    
        

Spørsmål 18


    
        

Spørsmål 4


    
        

Spørsmål 5


    
        

Spørsmål 6


    
        

Spørsmål 7


    
        

Spørsmål 8


    
        

Spørsmål 9


    
        

Spørsmål 10


    
        

Spørsmål 3


    
        

Spørsmål 12


    
        

Spørsmål 13


    
        

Spørsmål 14


    
        

Spørsmål 11


    
        

Spørsmål 19


    
        

Spørsmål 20


    
        

Spørsmål 21


    
        

Spørsmål 22


    
        

Spørsmål 23


    
        

Spørsmål 24


    
        

Spørsmål 25


    
        

Spørsmål 26 


    
        

Spørsmål 27 


    
        

Spørsmål 38


    
        

Spørsmål 28


    
        

Spørsmål 29 


    
        

Spørsmål 39


    
        

Spørsmål 30


    
        

Spørsmål 31


    
        

Spørsmål 32


    
        

Spørsmål 33 


    
        

Spørsmål 34


    
        

Spørsmål 17 


    
        

Spørsmål 40


    
        

Spørsmål 41


    



                    

 Dette spørsmålet,
fra representanten Øystein Hedstrøm til statsministeren,
vil bli besvart av landbruksministeren.

  Jeg har følgende spørsmål: 

«Reguleringseksporten av landbruksvarer
satte rekord i 1999. Hundrevis av trailerlass, 19 000 tonn svine-
og storfekjøtt, ble dumpet til gi bort-priser i verdensmarkedet
i konkurranse med fattige land. Til Dagens Næringsliv 22.
januar 2000 uttalte daværende stortingsrepresentant Jens
Stoltenberg: «Den rike verden kan ikke fortsette å ødelegge
u-landenes landbruk ved å dumpe sin overproduksjon.»

Hvordan vil statsministeren følge
opp uttalelsen?»

 Balansering av matvaremarkedene er
en hovedutfordring i landbrukspolitikken både i Norge og
i mange andre land.

Den generelle strategien med hensyn til å tilpasse
produksjonen av jordbruksvarer til det innenlandske marked og retningslinjene
for markedsregulering er trukket opp i St.meld. nr. 19 for 1999-2000,
Om norsk landbruk og matproduksjon, som Stortinget nylig har behandlet.

For 2000 må norsk eksportvolum og
eksportstøtte ikke overstige den faktiske bindingen for året
etter landbruksavtalen i WTO, i motsetning til tidligere år
i perioden 1995-1999 hvor det har vært en viss fleksibilitet
i eksportadgangen mellom årene. Jeg vil også legge
til at i årene før 1999 var omfanget av reguleringseksporten vesentlig
lavere enn i 1999. Jeg vil også vise til at Norge gir u-landene
eksportmuligheter gjennom vår åpning for import
av landbruksvarer fra de minst utviklede landene, de såkalte
MUL-landene. Dette er gjort gjennom tollfri import av alle landbruksvarer,
med unntak av korn, mel og fôrvarer. For storfekjøtt
har den tollfrie MUL-importen en sikkerhetsmekanisme på 2 700
tonn.

Jeg vil understreke at det i samsvar med jordbruksavtalen
er jordbrukets ansvar å dekke kostnadene knyttet til overproduksjon
av jordbruksvarer. Det er næringen selv som må gjennomføre
de nødvendige tiltak innenfor de rammer som er satt av
myndighetene. I den forbindelse har næringen bl.a. gjennomført
reduksjon av markedspriser for å fremme innenlandsk salg
av kjøtt og dempe produksjonen. Det er også gjennomført
andre tiltak som reduserer produksjonen, slik som tidligere utslakting
av svin og storfe og utslakting av mordyr.

Det er viktig å understreke at alle
disse tiltakene i kjøttproduksjonen blir dekket av produsentene,
dels gjennom lavere produsentpriser og dels gjennom økt
omsetningsavgift som innbetales av produsenter av storfe- og svinekjøtt.

Med de sterke begrensninger WTO-avtalen gir
for bruk av reguleringseksport, blir behovet for å tilpasse produksjonen
til det innenlandske markedet større enn tidligere. Virkemiddelsystemet
må utformes slik at en unngår permanente overproduksjonsproblemer,
og målprisene må være fastsatt slik at
det er mulig å oppnå disse i markedet. Regjeringen
legger derfor i årets jordbruksforhandlinger, som nå pågår,
opp til at jordbruksavtalens målpriser tilpasses slik at
de gir grunnlag for nasjonal markedsbalanse og bidrar til å opprettholde
konkurransevilkårene for næringsmiddelindustrien
når EU gjennomfører Agenda 2000. Lavere priser
vil bidra til at norske kjøttprodukter blir mer konkurransedyktige
når det gjelder grensehandelen.

Jeg mener prinsipielt at de rike land ikke
må dumpe sitt overskudd av jordbruksvarer på verdensmarkedet. Jeg
mener videre at det ikke er dekning for å si at Norge gjennomfører
dumpingeksport. Vi gjennomfører en kontrollert reguleringseksport.
Løsningen på de problemer en reguleringseksport
kan medføre, ligger imidlertid ikke i at Norge isolert
sett avstår fra vår reguleringseksport, men i
endringer i det internasjonale handelsregimet. Det er nettopp disse
endringene i det internasjonale regimet det skal forhandles om i
de WTO-forhandlingene som nå starter opp. Norge ønsker
i de pågående forhandlingene å iverksette
spesielle tiltak overfor de fattigste u-landene. Dette gjelder teknisk
og økonomisk bistand samt å tilgodese
u-landene ved særskilte preferanser ved eventuelle tollreduksjoner.

Når dette er sagt, er det likevel
viktig at de som har ansvaret for markedsreguleringen, også vurderer
muligheten på det norske markedet og ikke bare tenker eksport når
det oppstår et overproduksjonsproblem. Ikke minst for den
generelle politiske forståelse for våre reguleringssystemer
vil det være positivt om en mer bevisst søkte å utnytte
mulighetene for avsetningstiltak som kan komme norske forbrukere
til gode.

  Jeg takker statsråden for svaret.
Ingen kan vel med hånden på hjertet si hvis de
er seriøse overfor seg selv, at de tiltakene som er satt
i verk enten ved hjelp av omsetningsmidler eller ellers, har virket.
Beviset fikk vi i fjor, da det ble «dumpet» – jeg
bruker det ordet fordi Stoltenberg, som nå er statsminister, bruker
det, og da må det vel være korrekt å bruke
det – maksimalt for å tømme ut lagrene.
Det var ikke av hensyn til norske stimuleringsordninger at man dumpet
maksimalt. Men nå skal det altså være
internasjonale regler og WTO som skal redde Norge igjen, for å gjøre
de riktige tingene. 

Så til dette med omsetningsmidlene
og at det er bøndene selv som må ta ansvar osv.
Det hører vi gang på gang. Men hvorfor gjør
bøndene dette? Hvorfor bruker de sine egne innbetalte omsetningsavgiftsmidler?
Jo, det er for å holde prisen til norske forbrukere oppe.
Og da blir mitt spørsmål til landbruksministeren:
Er det ikke forbrukerne som til syvende og sist betaler, og ikke
bøndene, for prisene blir jo langt høyere og unormalt
mye høyere, enn de ellers ville ha vært?

  Det er selvfølgelig slik at hvis
man hadde gjennomført Fremskrittspartiets landbrukspolitikk,
fjernet importvernet og halvert jordbruksoverføringene
på ett år, ville situasjonen vært den
at prisen til forbrukerne ville ha gått klart ned, for
da ville man ha fått verdensmarkedspriser på jordbruksbaserte
matvarer i Norge. Men det ville også da ha fått
den konsekvens at store deler av Distrikts-Norge øyeblikkelig
ville ha ligget med brukket rygg, og det ville ha hatt den dramatiske
konsekvens at det ville ha blitt totalkollaps i enkelte kommuner
og fylker i landet. Det er jo dette jeg og representanten Hedstrøm
gang på gang har diskutert, vi ønsker å bruke
landbrukspolitikken for å nå ulike mål,
der Hedstrøm overhodet ikke er opptatt av alle de kollektive
oppgavene landbruket skal ivareta.





                

 Dette spørsmålet,
fra Sonja Irene Sjøli til statsministeren, vil bli besvart
av helseministeren.

 Jeg har et spørsmål til statsministeren
som altså blir besvart av helseministeren:

«Utbyggingen av nytt sentralsykehus
i Akershus står i fare for å bli utsatt på grunn
av uavklarte tomteforhold mellom staten og Akershus fylkeskommune.

Hvordan vil statsministeren koordinere Regjeringens arbeid
mellom Kirke-, utdannings- og forskningsdepartementet og Sosial-
og helsedepartementet, slik at tomten kan klargjøres, og
at fremdriften og utbyggingen av det nye sentralsykehuset kan fortsette
som planlagt?»

 Jeg er orientert om det planleggingsarbeid
som pågår i Akershus fylkeskommune og Helseregion
Øst, om en utbygging av nytt sentralsykehus i Akershus. For ordens
skyld gjør jeg oppmerksom på at dette arbeidet
ennå ikke har kommet så langt at det foreligger
en søknad til Sosial- og helsedepartementet om godkjenning
i henhold til sykehusloven. Departementet har tidligere meddelt
Akershus fylkeskommune at utbyggingsplanene må utredes
og vurderes i et regionalt perspektiv, og man er beredt til å behandle
de ulike spørsmål vedrørende godkjenning
så snart det foreligger en konkret søknad.

Det forutsettes fra departementets side at
fylkeskommunen som utbygger sørger for de nødvendige
godkjenninger etter plan- og bygningsloven og andre forhold som
gjelder lokalisering og forsvarlig bygging og drift. I denne forbindelse
er det selvsagt også viktig at tomteforholdene blir avklart
på en tilfredsstillende måte. I den utstrekning
dette berører staten, vil det være forhold som
er under arbeids- og administrasjonsministerens ansvarsområde.

Jeg har fra Akershus fylkeskommune fått
opplyst at reguleringssaken nå er under utarbeidelse og
vil bli oversendt til behandling i Lørenskog kommune, som
er rette reguleringsmyndighet i dette tilfellet. Jeg har videre
fått opplyst at tomtespørsmålene er til
drøfting mellom fylkeskommunen og Statsbygg. Dersom det
viser seg nødvendig, vil også Arbeids- og administrasjonsdepartementet
bli trukket inn i disse drøftingene.

Det er ikke uvanlig at den type avklaringer
det her er snakk om, kan ta tid. Det er imidlertid svært
viktig at alle slike forhold blir tilfredsstillende avklart 

før

 det tas endelig stilling til et utbyggingsprosjekt
og tilhørende fremdriftsplaner. Det er egentlig først 

etter

 en slik stillingtaken det kan være
aktuelt å snakke om utsettelser.

Jeg finner på denne bakgrunn ingen
grunn til at statsministeren nå skal fastlegge noen særskilt
koordinering mellom de berørte departementer når
det gjelder de forberedende arbeider med utbyggingen av nytt sentralsykehus
i Akershus.

  Jeg synes dette var for defensivt. Man kjenner
altså til planene og problemene, men lar byråkratiets
mølle male istedenfor å handle. Helsedepartementet
har jo lenge vært kjent med Akerhus fylkeskommunes planer
om nytt sykehus i Akershus, og behovet er helt udiskutabelt. En
utsettelse vil skape store problemer, ja, det vil være
uansvarlig både i forhold til pasientene og de ansatte.
Det kan faktisk føre til en utsettelse på to år,
og det bør bekymre helseministeren, iallfall synes jeg
det er uakseptabelt. 

Jeg er innforstått med at det er flere
departementer inne i bildet her, og derfor stilte jeg også spørsmålet
til statsministeren, som altså har overlatt til helseministeren å svare.
Men jeg håper helseministeren tar med seg tilbake at det
er nødvendig å få avklart disse forholdene
raskest mulig, og at det iallfall ikke skal være staten
som gjør at denne saken utsettes enda mer.

  Jeg kan for så vidt bekrefte at det
er alltid er grunn til bekymring når det meldes om utsettelser
i planer for utbygging av nødvendig sykehuskapasitet,
og jeg tror sånn sett ikke det er noen uenighet om det.

Ja, det er riktig at departementet i dette
tilfellet er orientert om at det foregår planlegging av
en sykehusutbygging. Men vi er altså ikke kjent med de
konkrete planer, og det har vel også sammenheng med at
de ennå ikke har kommet så langt at det er grunnlag
for en søknad om godkjenning etter sykehusloven.

For øvrig kan jeg forsikre om at det
er en god samordning mellom de berørte departementer i
dette tilfellet, og at det sånn sett i hvert fall ikke
er mangel på samordning som skal være årsaken
til at saken eventuelt forsinkes. For øvrig vil jeg understreke
betydningen av at disse forholdene blir avklart før det
igangsettes ytterligere utbygging.

 Vi går da til spørsmålene
15, 16 og 18.





                

 Dette spørsmålet,
fra representanten Øyvind Korsberg til helseministeren, vil bli
tatt opp av representanten Kenneth Svendsen.

 Jeg tillater meg å stille følgende
spørsmål til helseministeren:

«En polsk øyelege må,
ifølge Saltenposten, jobbe uten betaling på Nordland
Sentralsykehus for å oppnå praksis. Arbeidskontoret
har innvilget å dekke 75 pst. av hennes lønn mot
at NSS dekker de øvrige 25 pst. Dette nekter NSS. Forskjellige
sykehus har forskjellig praksis for dette, noen dekker lønn
i praksistiden, mens andre, som NSS, ikke gjør dette.

Vil statsråden ta initiativ til at
det blir like regler over hele landet, slik at den ressurs utenlandske
leger er, i større grad kan tas i bruk?»

 Helsepersonell med utdanning fra land utenfor
EØS som ønsker å oppnå norsk autorisasjon,
må gjennom en godkjenningsprosess som ofte oppleves som
kronglete. Jeg er innforstått med dette og vurderer endringer
som kan forenkle prosessen.

For at en person med medisinsk utdanning fra
land utenfor EØS skal oppnå norsk autorisasjon som lege
i dag, må først den utenlandske medisinske utdanning anerkjennes
som faglig jevngod med norsk cand.med.-grad. Dette følger
av legeloven § 2. Deretter må vedkommende
som hovedregel utføre tolv måneders turnustjeneste
ved sykehus, etterfulgt av seks måneders turnustjeneste
i kommunehelsetjenesten. Dette er likt med de krav som stilles til
personer med utdanning fra Norge eller andre EØS-land.

For å godkjenne den utenlandske utdanningen
som faglig jevngod med norsk cand.med.-grad, stiller imidlertid
universitetsmyndighetene også krav om seks måneders
legearbeid ved en norsk sykehusavdeling. Dette kalles forpraksis.
Universitetsmyndighetene stiller krav til forpraksisens innhold
samt krav om at legen må inneha midlertidig legelisens
når forpraksisen utføres. Jeg antar at det er
denne praksisen representanten Korsberg sikter til i sitt spørsmål.

Tidligere stilte også universitetsmyndighetene
krav om at forpraksisen skulle være lønnet. Utenlandske
leger hadde imidlertid store problemer med å få praksisplass med
lønn. Sykehusene ønsket legene, men kunne ikke dekke
lønnsutgiftene. Flere medisinere arbeidet i stedet gratis
for å få praksis, men universitetsmyndighetene godkjente
ikke dette som forpraksis ettersom de ikke hadde fått lønn.
Kravet om lønn i forpraksisperioden ble dermed en flaskehals
i godkjenningssystemet. På denne bakgrunn ble kravet om
lønn fjernet. Ønsket om å få flere leger
fra land utenfor EØS gjennom godkjenningsordningen ble dermed ivaretatt.
Men samtidig har dette ført til at flere medisinere fra
land utenfor EØS i sin forpraksis arbeider helt eller delvis uten
lønn. 

Jeg har forståelse for at det oppleves
urimelig at det ikke gis lønn under forpraksisperioden.
Sykehusene har imidlertid stram økonomi, og prioriteringene
er strenge. En løsning for den enkelte lege kan derfor
være å inngå avtaler med det lokale arbeidskontoret
og eventuelt sykehuset for å komme frem til en ordning.
Men avhengig av hvor gunstig avtale den enkelte klarer å oppnå,
kan det bli forskjellsbehandling med hensyn til lønn i
praksisperioden.

Som nevnt vil jeg vurdere forenklinger i godkjenningsprosessen.
Jeg vil i den forbindelse ta et initiativ overfor universitetsmyndighetene
for å gjennomgå alle sider ved nåværende
praksis, herunder de forhold som gjelder den omtalte forpraksis.

  Det er et faktum at det er legemangel i dette
landet. Spesielt rammer dette sykehusene i distriktene. Det er i
tillegg stor mangel på leger ved kommunehelsetjenesten.
Sykehusene og kommunehelsetjenesten bruker store summer i året
for å leie inn leger gjennom vikarbyråer. For
Nordland Sentralsykehus sin del leies det inn vikarleger for ca.
25 mill. kr pr. år, samtidig som sykehuset går
med store underskudd.

Det fremstår derfor som et paradoks
at et sykehus som NSS ikke griper sjansen når de kan sikre
seg leger i fremtiden på ordinære lønnsvilkår
ved å betale 3 000 kr i måneden
i seks måneder. Dette vil etter mitt syn være
en billig måte å få ned utgiftene til
vikarleger på, og dermed være med på å sikre
en stabil og langvarig legedekning.

  Jeg skal altså ta et initiativ overfor
universitetsmyndighetene for å se på hvilke forenklinger
som kan gjennomføres når det gjelder selve godkjenningsordningen
for leger som har sin medisinske utdanning fra land utenfor EØS.

Jeg skal ikke gå inn på de
konkrete forhold som gjelder ved Nordland Sentralsykehus, det er
en sak for sykehuset og sykehusets ledelse. Men jeg vil bare minne
om at det sett fra sykehusets side også kan være
andre forhold som knytter seg til akkurat praksistiden, som har å gjøre
med at det kan ta lang tid eller kreve betydelig veiledningskapasitet
i en periode før de aktuelle kandidater kan gå inn
i den regulære legetjeneste ved sykehuset. Det er forhold
som det eventuelt også må tas hensyn til fra sykehusets
side.





                

 Dette spørsmålet,
fra representanten John I. Alvheim til sosialministeren, vil bli
besvart av helseministeren som rette vedkommende.

  Jeg skal da få stille dette spørsmålet
til den ærede helseminister:

«Ifølge Norsk Helse- og Sosialforbund
(NHS) blir pensjonerte sykepleiere engasjerte som ekstrahjelp lønnet
etter Hovedtariffavtalen etter avtale med Sosial- og helsedepartementet.
NHS har søkt om å få regulert avlønning
for pensjonerte hjelpepleiere tilsvarende. Kravet er avvist med
begrunnelsen at avtalen med Norsk Sykepleierforbund (NSF) strider
mot AADs retningslinjer for pensjonistavlønning. Meg bekjent
er ikke særavtalen kjent ugyldig. 

Vil statsråden revurdere NHS" krav
eller avvikle avtalen med NSF?»

  Særavtalebestemmelsene som gjelder
for pensjonerte sykepleiere i staten, og som innebærer
at sykepleierne lønnes etter Hovedtariffavtalen, har eksistert
for de avtaleperioder som departementet er kjent med. Jeg går
ut fra at hensikten med bestemmelsenden gang den ble avtalt har
vært å stimulere pensjonerte sykepleiere til å ta
ekstraarbeid for å motvirke sykepleiermangelen.
Departementets underliggende virksomheter, særlig de to
store statssykehusene, understreker at ordningen fortsatt er av
stor betydning bl.a. for å få dekket opp ekstravakter.

Sosial- og helsedepartementet er gjort oppmerksom på at
bestemmelsene om avlønning av pensjonerte sykepleiere i
særavtalen for sykepleiere ikke samsvarer med de retningslinjer
for avlønning av pensjonister som Arbeids- og administrasjonsdepartementet
senere har utarbeidet.

Engasjement på pensjonistavlønning
er etter Arbeids- og administrasjonsdepartementets retningslinjer
for tiden 85 kr pr. time. Denne timesatsen medfører at
den pensjonerte arbeidstakeren får beholde statspensjonen
uten reduksjon. De engasjerte sykepleierne som arbeider på «vanlig» tarifflønn,
vil derimot komme inn under pensjonslovens regler om reduksjon i
alderspensjon. Det kan derfor være spørsmål
om hvilke av ordningene som er gunstigst under de ulike forutsetninger.

Jeg gjør oppmerksom på at
rekrutteringen av hjelpepleiere innenfor departementets tariffområde
gir et noe annet bilde enn hva gjelder rekruttering av sykepleiere. De
store statssykehusene melder til departementet at det for tiden
ikke er store problemer med tilgang på hjelpepleiere. På Rikshospitalet
har en dessuten hatt en viss overtallighet av hjelpepleiere som
følge av omorganisering og overgang til det nye Rikshospitalet.
Hvorvidt måten å organisere arbeidet på,
bl.a. når det gjelder bruken av sykepleiere og hjelpepleiere,
er hensiktsmessig, har jeg ikke tatt konkret stilling til. Dette
vil imidlertid bli et viktig spørsmål fremover. 

Når det gjelder det konkrete spørsmål
om revurdering av krav fra NHS eller avvikling av avtalen med NSF,
finner jeg det ikke forsvarlig av hensyn til den rådende
markedssituasjon å avvikle særavtalen for sykepleiere
nå, men jeg vil heller ikke ta initiativ til å endre
hjelpepleiernes pensjonistavlønning.

  Jeg takker helseministeren for svaret, som
jeg ikke er fornøyd med. 

Det må være likhet for loven
også i dette forholdet. Jeg synes det er meningsløst
og aldeles urettferdig og uakseptabelt at én helsepersonellgruppe
i våre sykehus skal lønnes annerledes enn andre
grupperinger når man er blitt pensjonist. Og at det er
god tilgang på hjelpepleiere burde snarere tvert om medvirke
til mer rettferdighet. 

I et brev av 11. mai 1999 fra Sosial- og helsedepartementet
til Norsk Helse- og Sosialforbund om denne saken går det
tydelig fram at departementet vil avvikle denne avtalen, noe som
fremdeles ikke er gjort. Så vidt jeg vet, eksisterer fremdeles
avtalen med Sykepleierforbundet, og det har jeg for så vidt
personlig ikke noe imot, men det må bli en rettferdig behandling
og ikke en forskjellsbehandling. 

Jeg vil igjen spørre helseministeren:
Vil denne avtalen bli avviklet, eller vil hjelpepleierne få den
samme fordelen?

  Jeg vil for det første si at det, slik
jeg oppfatter det, er likhet for loven i det tilfellet som det her
er snakk om. Det dreier seg imidlertid om at det er ulike betingelser
som det er inngått avtaler om, for ulike personellkategorier.
Det er det for så vidt mange eksempler på både
i helsesektoren og på andre områder. Når
det er en slik ulikhet, har det sammenheng med ulikheter i arbeidsmarkedet
og ulike forhold mellom tilbud og etterspørsmål
for ulike personellkategorier. 

Mitt svar er derfor at så lenge det
er en markedssituasjon for sykepleiere som tilsier at de har slike
avtalevilkår, vil jeg i og for seg ikke ta initiativ til å endre
avtalen, det er det som ligger i svaret om at jeg ikke vil gjøre
det 

nå,

 men det er noe som jeg da vil
vurdere ut fra hvilken markedssituasjon som utvikler seg for denne
type arbeidskraft.

  Spørsmål 3 vil
bli besvart senere.





                

 Dette spørsmålet,
fra representanten Hallgeir H. Langeland til utenriksministeren,
vil bli besvart av forsvarsministeren som rette vedkommende.

 La meg først imøtegå Presidentskapets «rette
vedkommende» om forsvarsministeren. Rett nok refererer
eg til utanriksministeren sitt møte i Moskva, men eg har
sjølv bede om å få forsvarsministeren
til å svara på spørsmålet, og
eg synest det er ein relevant minister som svarar.

Eg vil gjerne stilla følgjande spørsmål
til forsvarsministeren:

«Russland sin utanriksminister varslar
drøftingar med Noreg om Globus II-radaren i Vardø.
På spørsmål frå SV har den tidlegare
regjeringa hevda at radaren er under norsk kontroll og ikkje i strid
med ABM-avtalen. Samstundes kjenner me til at USA har brukt 1 mrd.
kroner på radaren i Vardø og har planar om eit
nasjonalt rakettforsvar (NMD) til meir enn 100 mrd. kroner. 

Kan det vera aktuelt å demontere radaren
og senda den tilbake til USA, eventuelt kan det klargjerast kvifor radaren
må stå like ved grensa til Russland?»

 Jeg ber om å få gå litt utover
normal taletid, i lys av interessen for spørsmålet. 

 Det er i orden.

 Takk for det, president! Under utenriksministerens
besøk i Moskva forrige uke ble det fra russisk side foreslått
konsultasjoner på ekspertnivå om Globus II. Utenriksministeren
kommenterte under samtalene ikke dette forslaget, og det er ikke
riktig at det skal gjennomføres særskilte drøftelser
mellom Norge og Russland om Globus II.

Vi har på norsk side gjentatte ganger
forklart radarens oppgaver og virkemåte for russiske myndigheter,
sist under utenriksministerens besøk forrige uke. Stortinget
har også fått denne informasjonen, slik at jeg
her skal innskrenke meg til å minne om følgende:

		Radaren, når den kommer
i full drift neste år, vil ha tre oppgaver, nemlig romovervåkning,
overvåkning av norske interesseområde, og forskning
og utvikling. Disse oppgavene ble offentliggjort i en pressemelding i
mars 1998 – året før radaren ble flyttet
til Vardø – og det er derfor ikke riktig, slik
noen har hevdet, at Forsvarsdepartementet først i februar
i år «innrømmet» at den ville
ha en etterretningsoppgave,

		Radaren er et samarbeidsprosjekt mellom USA og Norge,
men vil bli bemannet med norsk personell og bli operert under full
norsk kontroll.

		Radaren vil ikke medføre noen overføring
av data i sann tid mellom Norge og USA.

		Globus II er teknisk uegnet til å inngå i
et eventuelt amerikansk missilforsvar.

		Radarens oppgaver og funksjoner er regulert i en bilateral
avtale mellom Norge og USA som viser at det ikke på noe
tidspunkt har vært planer om å kople radaren til
et missilforsvar. Endringer i dette vil kreve et nytt politisk vedtak
i Norge.

Radarens plassering i Norge er helt legitim
og innebærer intet brudd med og ingen omgåelse
av noen internasjonale avtaler, heller ikke ABM-avtalen. Dette gav min
forgjenger en klar begrunnelse for i sitt svar på et spørsmål
om samme tema fra representanten Langeland 1. mars i år.
Det er derfor ingen grunn til, som representanten Langeland foreslår, å demontere
radaren og sende den tilbake til USA.

Langeland spør også om årsaken
til radarens lokalisering i Vardø. Det har sammenheng med 

		at Forsvaret allerede har en stasjon
på stedet

		at det på denne stasjonen er bygd opp meget god
radarkompetanse

		at Vardø geografisk ligger svært gunstig
til for alle de tre oppgavene radaren skal løse. Når
det gjelder romovervåkning, synes det å være
en forestilling om at satellitter går bare i bane rundt
ekvator. Dette er ikke tilfelle, og svært mange satellitter
går i nordlige baner med forskjellig vinkel i forhold til
ekvator. Det er riktig at såkalte geostasjonære
satellitter har bane høyt over ekvator. Globus II er imidlertid
i stand til å overvåke også slike romobjekter
som følge av ombyggingen før den ble flyttet til
Vardø. Det er, skulle jeg tro, heller ikke vanskelig å skjønne
at Vardø også er et godt utgangspunkt for overvåkningen
av norsk interesseområde, altså i etterretningsmessig
sammenheng.

Til slutt vil jeg gjøre det klart
at vi fra norsk side ikke har til hensikt å avskjære
en diskusjon om Globus II med russerne. Vi har hatt en løpende
dialog med russerne om denne radaren, som vi selvsagt er beredt
til å videreføre innenfor rammen av de regulære
utenriks- og sikkerhetspolitiske drøftelsene på embetsnivå mellom
våre to land.

 Når det gjelder den forsiktige
kritikk representanten Langeland rettet mot Presidentskapet innledningsvis,
vil presidenten bare gjøre oppmerksom på at det
er Regjeringen selv som bestemmer hvilken statsråd som
skal besvare spørsmålene. 

 Berre ein kommentar til det presidenten sa
om svararen. Mitt poeng var at «rette vedkommende» var
utanriksministeren.

Eg takkar for svaret. For så vidt
er det forholdsvis liten nasjonal interesse om denne saka, men monaleg
internasjonal interesse knytt til NMD-problematikken – altså National
Missile Defence – i t.d. Tyskland og Frankrike. Og då linkar
ein denne saka til Vardø-radaren. Det burde uroa forsvarsministeren
når ein faktisk ser at det er samband her, frå mange
ulike kjelder. Så mitt spørsmål nr. 1
er: Kan ikkje noko av den informasjonen som er komen fram, bli brukt
i eit slikt forsvarssystem? Og nr. 2: Dersom det er sånn
at den ikkje har nokon funksjon, var det ikkje då naturleg å akseptera
ein felles inspeksjon mellom norske og russiske styresmakter?

 I den grad man leser Bergens Tidende i utlandet
og hører representanten Langeland stille spørsmål
i Stortinget, er det mange som tror at det er noe i dette. Og følgelig
blir det oppslag. Men man er altså selv kilde til det.
Jeg kan ikke gjøre noe annet her og nå enn å svare
det som er riktig. Og dette har jeg altså svart på etter
beste evne. Det at andre fortsetter å spekulere og spørre,
kan jeg ikke gjøre noe med – det kan jeg ikke
forhindre. Jeg er heller ikke spesielt bekymret, for det er riktig
som representanten Langeland sier, at den nasjonale interesse ikke
er fullt så stor som det man kanskje kan få inntrykk
av ved å følge med i enkelte medier. 

Russland tillater 

aldri

 noen inspeksjon
av sine stasjoner for etterretningsovervåkning. Hvorfor
skulle vi gjøre det? Det faller jo på sin egen
urimelighet om vi skulle introdusere en slik ny praksis.
Vi legger ikke skjul på at radaren har etterretningsmessige
oppgaver. Det er en av de tre jeg nevnte innledningsvis. Men vi
har ikke tenkt å åpne det for utenlandske makter.





                

 Dette spørsmålet
fra representanten Inger Lise Husøy til utenriksministeren,
vil bli besvart av utviklingsministeren på vegne
av utenriksministeren.

  Jeg vil stille følgende spørsmål:

«Etter 22 år ved makten er
det iranske regimet kjent for mange brudd på menneskerettighetene.
Norge ønsker å normalisere forholdet og øke
handelen. Nylig ble arbeiderloven strammet kraftig inn for mindre
bedrifter. Det innebærer en klar forverring for arbeidere
som verken har streikerett eller organisasjonsfrihet. Hensikten
er å gjøre det lettere for utenlandske investorer
i Iran.

På hvilken måte protesterer
Norge mot brudd på menneskerettighetene i Iran?»

  Den overveldende valgseieren til reformvennlige
politikere under årets parlamentsvalg bekrefter det iranske
folkets ønske om politiske reformer. Den kontakt som nå finner
sted mellom Norge og Iran, skjer ut fra vårt ønske
om å støtte denne positive utviklingen i det iranske
samfunnet.

Maktkampen mellom ulike politiske strømninger
i det iranske samfunnet kommer særlig til uttrykk gjennom ulik
håndtering av menneskerettighetsspørsmål.
Menneskerettighetssituasjonen i Iran gir fremdels grunn til bekymring.
Dette gjelder særlig håndtering av ytringsfriheten,
strafferettspleien, likestillingsspørsmål, bruk
av dødsstraff, fengsling av studenter etter opptøyene
i fjor sommer og situasjonen for bahaiene. I den senere tid har de
deler av lederskapet som er motstander av president Khatamis reformpolitikk,
gått offensivt ut. Utgivelse av uavhengige aviser er, med
få unntak, blitt stanset. Flere journalister er fengslet
eller kalt inn til forhør i revolusjonsdomstolene.

I denne situasjonen vurderer den norske regjeringen det
som positivt at president Khatami har fornyet sin støtte
til reform og en fri presse, og at kulturministeren har kalt stenging
av uavhengige aviser ukonstitusjonell.

Med hensyn til arbeidstakeres rettigheter forventer
vi at Iran følger de normer som er nedfelt i internasjonale konvensjoner.
Iran har et stort behov for utenlandske investeringer for å kunne
modernisere økonomien. Vi må kunne forvente at
bedrifter som investerer i Iran, deriblant norske, forholder seg
til internasjonale standarder for arbeidernes rettigheter. Når
det gjelder de nylig vedtatte endringene i arbeiderloven, ble disse
vedtatt av det sittende konservativt dominerte parlamentet mot mange reformisters
stemmer. Vedtaket har skapt protester i Iran. Etter det vi har brakt
i erfaring, har man fra reformhold uttrykt at man vil omstøte
endringene når det nye reformdominerte parlamentet trer
sammen om få dager.

Vi følger nøye med i den
videre utviklingen i Iran, og har gitt uttrykk for vår
bekymring for den utilfredsstillende menneskerettighetssituasjonen
i våre møter med iranske myndigheter. Under viseutenriksminister
Sarmadis besøk i april ble temaer som menneskerettigheter,
demokrati og ytringsfrihet tatt opp under samtalene. Det ble understreket
at en fri presse er en essensiell del av et demokratisk samfunn,
og at man forventer at folkets vilje, slik den kom til uttrykk under
valget, respekteres.

Regjeringen har også tatt opp menneskerettighetssituasjonen
i Iran i internasjonale fora. Under Menneskerettighetskommisjonens
sesjon i april stemte Norge for resolusjonen om menneskerettighetssituasjonen
i Iran. Samtidig med at denne resolusjonen viser til den positive utviklingen
som til tross for tilbakeslag har funnet sted i Iran i den senere
tid, legges det vekt på at ytringsfrihet, trosfrihet og
rettsstatsprinsipper må respekteres.

  Jeg takker statsråden for svaret,
jeg syns det var mye bra der. Jeg håper det er riktig det
som er brakt i erfaring, at særlig den ene loven vil bli endret.
Men det er jo ille mye av det som skjer i Iran, uavhengig av den.

Bakgrunnen for spørsmålet
er mangel på konsekvent politikk overfor terrorregimet
i Iran fra den forrige regjeringen, som etter min mening ikke hadde
en klar nok profil på å fronte menneskerettigheter
i forhold til Iran. Iranere i Norge frykter for at den økte
politiske og økonomiske kontakten legitimerer det barbariske
regimet. Handelen blomstrer, samtidig som det er systematiske brudd på menneskerettigheter.
Spørsmålet går på det offentliges
ansvar for å utvise særlig aktsomhet – som
det også er omtalt i St. meld. nr. 21 for 1999-2000. Jeg
etterlyser etiske retningslinjer for næringslivet, også for
den statlige delen, med utgangspunkt i menneskerettigheter, og at de
norske protestene framføres i offentlighet.

Så er jeg litt redd for at det kanskje
blir gitt et litt for rosenrødt bilde av regimet i Iran,
men det får vi ta en annen gang.

  Etiske retningslinjer for næringsvirksomhet
er fundamentalt i alle land, også i Iran. Det er klart
at det er viktig for enhver bedrift og enhver aktør som
har tenkt å engasjere seg i et land, å vurdere
om det er mulig å drive forretninger på en etisk
forsvarlig måte under de rådende forhold i landet.

Spørsmålet for oss – for
norske myndigheter, for norsk næringsliv og også for
frivillige organisasjoner – når vi engasjerer
oss i et land som Iran, må være hvordan vi best
kan være med på å påvirke situasjonen
på menneskerettighetsområdet i landet på en
positiv måte, slik at vi fremmer større respekt
for menneskerettigheter.

Når det gjelder næringslivets
rolle, er det klart at positiv påvirkning forutsetter en
aktiv holdning hos bedriftene selv. Og det å holde orden
i eget hus er det første skritt. Det er viktig også å stille
spørsmålet: Hvilke holdninger viser bedriftsrepresentanter
i kontakt med relevante myndigheter? Dette er et spørsmål
som Regjeringen diskuterer løpende med representanter også for
norsk næringsliv.





                

 Dette spørsmålet,
fra representanten Ivar Østberg til utenriksministeren, vil bli
besvart av utviklingsministeren på vegne av utenriksministeren.

 Jeg tillater meg å stille følgende spørsmål:

«Pomor bakeri i Murmansk må stenge.
Det ble besluttet på styremøte i Pomor Invest
AS 16. mai 2000. Bakeriet er i dag lokalisert i Næringsparken
til SIVA i Murmansk. Hovedproblemet er husleien, som skal betales
i norske kroner, mens bakeriets inntekter er i rubler. Siden august
1998 har rubelen falt ca. 80 pst. Daglig produseres 15 000 brød.
Etter 6 års drift» – i Nikel og Murmansk – «blir
60 ansatte uten arbeid. 

Hva vil ministeren gjøre for å redde
det eneste vellykkede industriprosjektet i Barentssamarbeidet?»

  Pomor Invest er en av flere norske næringsbedrifter
som har møtt økonomiske problemer etter sin satsing
i Russland. Departementet har tidligere gitt betydelig støtte
til bedriften i form av tilskudd til opplæring av bedriftens
ansatte. Andre norske offentlige institusjoner har også gitt økonomisk
støtte til bedriften.

Utenriksdepartementet har nylig meddelt bedriften
at departementet er innstilt på å yte et omstillingsbidrag. Dette
forutsetter at det kan etableres en ny driftsform som ikke innebærer
nye tilskudd i form av driftsstøtte. En omstillingsstøtte
til bedriften som kan sikre fortsatt virksomhet ved bakeriet, vil
altså måtte ha som forutsetning at det er mulig å oppnå langsiktig økonomisk
lønnsomhet. Målsettingen må være
at bedriften kan innfri sine fremtidige økonomiske forpliktelser.

En omstrukturering av bedriften er derfor nødvendig. I
denne fasen er vi som nevnt innstilt på å gi et
positivt bidrag i forståelse med bedriftens styre, SIVA
og SND.

  Jeg takker for et positivt svar og den positive
innstilling til å gi omstillingsstøtte. 

Jeg er klar over at eierne er villig til å gå inn
med ny aksjekapital for å få til omstilling. En
forutsetning for dette er imidlertid at man finner løsninger
på husleieproblemet, som nå har vært
hovedproblemet. Det at husleien er avtalt i norske kroner, og at
rubelen så har falt med 80 pst., er hovedproblemet.
Vil statsråden sørge for at man også får
reforhandlet husleieavtalen?

  UD har i 1998 og 1999 gitt økonomisk
støtte på i alt 1,5 mill. kr til bedriften, og
total støtte fra norske offentlige institusjoner utgjør
om lag 7 mill. kr. Det er få andre næringsprosjekter
i Russland som har fått en så omfattende økonomisk
støtte.

Østberg legger til grunn at det er SIVAs husleie
som er hovedproblemet for bedriften i den aktuelle situasjonen.
Jeg vil her for ordens skyld få opplyse at det ikke medfører
riktighet at det er SIVAs husleie som er hovedproblemet i de akutte økonomiske
problemene bedriften nå har, dette på bakgrunn
av at husleie ikke har blitt innbetalt i år og bare en
mindre del av leien ble innbetalt i fjor. Det grunnleggende problem
er nok at kostnadsstrukturen for bakeriet, inklusiv de administrative
utgifter i Norge, ikke er tilpasset inntektssiden.





                

 Dette spørsmålet,
fra representanten Einar Steensnæs til utenriksministeren,
vil bli besvart av utviklingsministeren på vegne
av utenriksministeren.

 Jeg vil få stille følgende
spørsmål til utviklingsministeren:

«Krigen mellom Etiopia og Eritrea
har krevd titusener av menneskeliv samtidig som sivilbefolkningen
er utsatt for store lidelser på grunn av tørke
og hungersnød. For å stoppe krigshandlingene har
FN vedtatt våpenboikott av de to landene. 

Hvilke andre tiltak mener Regjeringen kan være
aktuelle å iverksette for å tvinge partene til
forhandlingsbordet?»

  Krigshandlingene de siste dagene er en tragedie
for de mange hundre tusener sivile som blir rammet av en humanitær
katastrofe. Det er helt uakseptabelt at et grenseproblem søkes
løst ved bruk av militære midler. Situasjonen
er nå en trussel for fred og stabilitet i regionen. Begge
parter må øyeblikkelig innstille krigshandlingene
og gjenoppta forhandlingene i regi av FN og OAU med sikte på å komme
fram til en fredsavtale.

FNs sikkerhetsråd behandlet situasjonen
på nytt natt til i dag. I en uttalelse uttrykker Sikkerhetsrådet
støtte til OAUs fredsinitiativ og oppfordrer partene til å inngå våpenhvile øyeblikkelig.

Etiopiske myndigheter har et særlig
ansvar for å stanse den pågående offensiven
for å hindre ytterligere lidelser for sivilbefolkningen.
Fra norsk side vil vi fortsatt benytte oss av de nære kontakter
Norge har med begge parter, og gjøre det klart at krigen
må avsluttes raskt, slik at en positiv utvikling kan bli
gjenopptatt i begge land.

Som kjent har Organisasjonen for afrikansk
enhet, OAU, hatt et mandat for å bringe Etiopia og Eritrea sammen
til forhandlinger om en løsning. Norge har støttet
aktivt opp om OAUs arbeid generelt og OAUs arbeid i denne konflikten
spesielt. Vi vil fra norsk side holde nær kontakt med OAU,
med FN og med nærstående land, med sikte på å vurdere
eventuelle felles initiativ overfor partene. Vi vil legge særlig
vekt på å styrke FNs evne til konfliktforebygging
og konfliktløsning. Vi har tidligere bidratt med 1 mill.
US dollar til et eget FN-fond for demarkering av grensen mellom
de to land, og er rede til å bistå på andre
måter for å kunne bidra til en varig fredsløsning.

Norge har ansett det som viktig at en løsning
i størst mulig grad arbeides fram innenfor afrikanske strukturer og
ikke fremtvinges utenfra på en måte som likevel
ikke vil bli akseptert i det lange løp. Norge har derfor
nylig gitt økonomisk støtte til en effektivisering
av OAU og til organisasjonens konfliktløsningsmekanisme. 

Utenriksdepartementet hadde i går
et møte med representanter for de humanitære hjelpeorganisasjonene
og andre ressurspersoner for å diskutere den aktuelle situasjonen.
Norske myndigheter har hittil i år bidratt med 72 mill.
kr i humanitær bistand, og vi er i tillegg beredt til å bidra
med ytterligere midler for å avhjelpe den humanitære
krisen vi nå står overfor. Vi er også i
kontakt med FNs hjelpeorganisasjoner om behovet for hjelp.

Når det gjelder vårt langsiktige
bistandssamarbeid med Etiopia, vurderer vi nå dette meget
nøye.

  Jeg takker statsråden for svaret.

Det har vært en rask opptrapping i
det som er kalt verdens største krig, med hærer
på henholdsvis 500 000 og 300 000, og mitt spørsmål
hadde nok vært utformet annerledes om jeg hadde kunnet
tatt inn den aktuelle situasjonen, hvor etiopiske styrker nå står
langt inne i Eritrea. Jeg går ut fra at den politiske utfordringen
nå vil være å legge et betydelig press
på den etiopiske side for om mulig å stanse krigshandlingene.
Jeg er dessverre redd for at dette blir en langvarig krig, og at
den oppgaven ikke blir enkel. Derfor vil jeg konsentrere meg litt
om hjelpearbeidet, som statsråden var inne på.
For det er bekymringsfullt at ikke bare eritreere er jaget på flukt – 650
000 – men også hjelpearbeiderne, slik at hjelpen
blir umuliggjort. Samtidig er det også signaler om at millioner
av tonn nødhjelp går til de militære
i Etiopia og ikke til de åtte millioner sultrammede. 

Mitt spørsmål til statsråden
er: Hvordan kan en sikre at hjelpesendingene når fram til
dem som trenger det? Og kan statsråden bekrefte at det
er aktuelt å fryse bistandsmidler, slik hun antydet i sitt
første svar?

  Når det gjelder spørsmålet
om bistanden når fram til dem som trenger den, er det selvsagt
et påtrengende spørsmål i alle bistandssammenhenger,
og ikke minst i en situasjon som den vi her står overfor,
hvor vi vet at faren for at så ikke skjer, er overhengende.
Det er derfor veldig viktig for oss i den løpende dialogen
vi har med alle involverte aktører, å sørge
for at hjelpen når fram i samarbeid med dem som er med
på å gjennomføre bistanden.

Når det gjelder bistandssamarbeidet
generelt, er det jo slik at som en følge av konflikten
og krigshandlingene mellom Etiopia og Eritrea, har bistandssamarbeidet
med begge land blitt redusert. Landrammen for norsk bilateral bistand
til Etiopia og Eritrea i 2000 ble allerede i St.prp. nr. 1 for 1999-2000
redusert med 10 mill. kr i forhold til året før.
I den nåværende situasjonen er det ikke mulig å fortsette
et vanlig bistandsarbeid uten å ta hensyn til de ressurser
som går med til krig og krigsforberedelser i landene. Vi
har i revidert nasjonalbudsjett foreslått reduksjoner i
landprogrammene med 25 mill. kr for hvert av landene, og ingen nye
stat-til-stat-avtaler vil bli inngått før det
er oppnådd en fredsløsning.





                

 Dette spørsmålet
er trukket tilbake.





                

 Dette spørsmålet,
fra representanten Magnhild Meltveit Kleppa til statsministeren,
vil bli besvart av finansministeren.

  Eg skal få stilla følgjande
spørsmål til finansministeren:

«Ei avgift på valutatransaksjonar
vil kunna medverka til meir stabile økonomiar i verda.
Det vil mellom anna vera svært god bistandspolitikk å skapa
finansielle strukturar som kan redusera faren for store valutasvingingar. Canada
har teke til orde for utgreiing av ei slik avgift i forkant av det
sosiale toppmøtet i Genève i juni.

Vil statsministeren ta eit norsk initiativ
til støtte for ei valutatransaksjonsavgift?»

  Canada har i forkant av det sosiale toppmøtet
i Genève i juni i år foreslått at en
skal studere konsekvensene av en avgift på valutatransaksjoner,
herunder mulige fordeler og ulemper ved en slik avgift. 

Arbeidet med å etablere systemer for å forebygge
internasjonale finanskriser er særdeles viktig. Dette gjelder i
særlig grad for land som er under utvikling. En finans- og
valutakrise vil kunne sette den økonomiske utviklingen
i et land flere år tilbake i tid. Det erfarte bl.a. land
i Latin-Amerika på 1980-tallet og i Asia på 1990-tallet.

Studier viser at det er usikkert hvorvidt valutamarkedene
vil bli mer stabile dersom det innføres en global valutaavgift.
En slik avgift ville i tilfelle måtte bli innført
i alle land av en viss betydning, også i land utenfor OECD. Verdien
for aktører ved å omgå avgiften vil være
betydelig, og det vil være sterke motiver for å flytte
valutahandelen til land som ikke omfattes av avgiften.

Erfaring viser at innføring av en
global valutaavgift kan være vanskelig å få til.
Dersom et forslag om å innføre en valutaavgift
skal være realistisk, må også de tunge
aktørene, som USA og EU, støtte forslaget. Jeg
vil understreke at Regjeringen ser det som uaktuelt for Norge å innføre
en avgift på valutatransaksjoner på ensidig basis. 

Det er flere spørsmål som
må avklares før en avgift på valutatransaksjoner
kan innføres. Jeg mener likevel at det bør gjennomføres
en utredning av spørsmålet om en global skattlegging
av valutatransaksjoner. Jeg er enig i at en avgift på internasjonale
valutatransaksjoner bør utredes nærmere. Riktig
utformet kan en slik avgift bidra til å fremme stabilitet
i valutamarkedene og samtidig være en viktig finansieringskilde
for utviklingstiltak mv. 

For at et slikt forslag skal kunne realiseres,
er det imidlertid en forutsetning at ordningen har bred internasjonal
støtte. Hvis ikke vil valutahandelen kun forflytte seg
til skattefrie områder, med destabiliserende virkninger
for kursstabilitet og rentenivå til følge – det
vil si den stikk motsatte effekt av det vi ønsker å oppnå.

Canada fremla som nevnt et forslag om å studere
mulighetene for innføring av en valutaavgift på et
tidligere avholdt forberedelsesmøte foran femårsgjennomgangen av
FNs sosiale toppmøte. Fra norsk side var vi rede til å støtte
dette forslaget, som imidlertid ble avvist av tunge aktører
som EU, USA og Japan. 

Det vil etter min mening være konstruktivt å fokusere også på andre
former for tiltak for å stabilisere valutamarkedene. Det
er fra flere hold blitt tatt initiativ til å reformere
de internasjonale finansielle institusjonene og bedre finansmarkedenes
virkemåte. Norge er selv langt framme når det
gjelder gjennomføring av internasjonale standarder for
tilsyn og regelverk i finanssektoren. Regjeringen legger også stor
vekt på å arbeide aktivt i internasjonale fora
for felles tiltak som kan begrense og forebygge finansielle kriser
internasjonalt.

Mange av de valutakriser som har oppstått
bl.a. i land som er under utvikling, har imidlertid også hatt
sammenheng med at det har vært ført en økonomisk
politikk som ikke har vært bærekraftig. Det vil
i stor grad være opp til landene selv å føre
en sunn økonomisk politikk som inngir tillit i finansmarkedene.
Norge kan bidra med å gi råd om den økonomiske
politikken gjennom vår deltaking i IMF og Verdensbanken. 

  Eg takkar for svaret. 

Senterpartiet deler finansministerens positive
holdning til forslaget frå Canada. Eg kjenner likevel ei
uro i forhold til finansministerens omtale når det gjeld
aktiv handling. Om eg forstår han rett, vil Noreg ikkje
støtta Canada fordi EU, USA og Japan har avvist forslaget. Kva
med ein strategi der ein spelar på Noregs renommé som
fredsskapar og som initiativtakar for utjamning i FN, OECD, Verdsbanken
og Pengefondet og gjev Canada si støtte for ei utgreiing
av skatt på kapitalrørsler – eit forslag
som klart er i tråd med temaa på Genève-møtet, sosial
integrasjon, kamp mot fattigdom, og som òg klart vil vera
i tråd med det engasjementet Noreg bør ha for
utjamning? 

 La meg først understreke at jeg sa
at jeg er enig i at det bør gjennomføres en utredning
av spørsmålet, og at man fra norsk side var rede
til å støtte forslaget fra Canada, som altså ble
avvist av tunge aktører som EU, USA og Japan. Da er det slik
at selv om Norge har både et sterkt engasjement og en troverdighet
i denne type spørsmål, er vi nok avhengig av at
også de tunge aktørene stiller seg bak for at
denne type ting skal kunne gjennomføres.





                

  Dette spørsmålet
er trukket tilbake.





                

 Dette spørsmålet,
fra Steinar Bastesen til nærings- og handelsministeren,
vil bli besvart av samferdselsministeren på vegne av nærings-
og handelsministeren.

  Jeg har et spørsmål til
nærings- og handelsministeren:

«I nær framtid vil det for
enkelte skipsfartøy innføres ferdsskrivere (VDR – Voyage
Data Recorder). Det er ikke lagt begrensninger fra myndighetenes
side på hvordan informasjon skal kunne hentes ut, og hvem
som skal kunne ta ut informasjonen. Informasjonen på ferdsskrivere
i fly kan kun hentes ut ved uhell/ulykker, mens det på skip
kan hentes ut informasjon underveis. 

Hva har statsråden tenkt å gjøre
for å ivareta personvernet også på skip
med ferdsskrivere?»

  Sjøfartsdirektoratet har i høringsbrev
av 9. mars 2000 foreslått at hurtiggående fartøy
sertifisert for mer enn 450 personer skal være utstyrt
med ferdskriver, såkalt seilingsdataregistrator – Voyage
Data Recorder. Kravet er foreslått inntatt i forskrift
av 5. januar 1998 nr. 6 om bygging, utrustning og drift av hurtiggående
fartøy som anvendes som passasjerskip eller lasteskip.
Det er i høringsbrevet foreslått at seilingsdataregistratoren
skal oppfylle kravene i FNs sjøfartsorganisasjon IMOs resolusjon
A.861(20) om standarder for slike registratorer.

Formålet med å innføre
et nytt krav til seilingsdataregistrator er kun å lette
arbeidet med å klarlegge årsakene til ulykker
til sjøs. Det er derfor Sjøfartsdirektoratets oppfatning
at tilgangen til den informasjon som lagres i slike seilingsdataregistratorer,
skal begrenses. Sjøfartsdirektoratet mener at informasjonen
kun skal være tilgjengelig ved sjøfartsinspektørenes
etterforskningsarbeid samt ved en gransking av særskilt
oppnevnt undersøkelseskommisjon.

For å sikre at informasjonen kun blir
brukt i de nevnte tilfellene, må informasjonstilgangen
begrenses rettslig. Sjøfartsdirektoratet vil derfor foreslå at
informasjonstilgangen begrenses ved at det inntas en ny bestemmelse
i forskriften av 5. januar 1998 nr. 6 om bygging, utrustning og
drift av hurtiggående fartøy som anvendes som passasjerskip
eller lasteskip. En slik bestemmelse skal regulere at informasjonen
kun skal være tilgjengelig ved sjøfartsinspektørenes
etterforskningsarbeid samt ved gransking av særskilt oppnevnt
undersøkelseskommisjon. Sjøfartsdirektoratet vil
avklare personvernspørsmålet med Datatilsynet
innen forskriftsendringen blir vedtatt.

  Jeg takker statsråden for et veldig
positivt svar. 

Det er betryggende å få rede
på her i Stortinget at det går an å reagere
raskt når en sak blir tatt opp. Jeg håper bare
at forskriftsendringene blir vedtatt før forskriften om å innføre «voyage
recorder» kommer på plass, for det er av vital
betydning at personvernet blir ivaretatt. Det skal ikke være
mulig for hvem som helst å hente ut samtaler som foregår
på skipsbrua – det kan være mye som diskuteres,
fra bårstuprat til både skipper og rederi, og det
må få være mellom de tre personene som
er på vakt. Det er veldig viktig at dette blir fulgt opp,
og at det blir vedtatt forskriftsendringer før pålegget
om «voyage recorder» kommer. Men dette går
jeg ut fra at statsråden følger opp.

  Jeg er helt enig med representanten Bastesen
i at alle har krav på et arbeidsmiljø uten overvåking,
og at innspilling på slike «recordere» kun
nyttes i de tilfeller jeg nevnte i mitt hovedsvar. Jeg mener at
dette nå tilrettelegges på en forsvarlig måte, og
at nevnte punkt i forskriften inntas når forskriften vedtas.





                

  Dette spørsmålet
er trukket.





                

 Dette spørsmålet,
fra representanten Steinar Bastesen til fiskeriministeren, vil bli
besvart av justisministeren på vegne av fiskeriministeren. 

  Jeg har et spørsmål til
fiskeriministeren:

«Konflikten mellom havnemyndigheter
og næringslivs- og boligutbyggere tilspisser seg rundt
om i landet. For eksempel i Tromsø brygger det opp til
rettssak om disponering av havna, og i Harstad er det planlagt et
stort kjøpesenter i havneområdet til stor fortrengsel
for brukerne av havna. Fiskeridepartementet gir årlig store
summer i tilskudd til havneutbygginger beregnet på skipsfart. 

Synes statsråden denne utviklingen
er akseptabel, og hva vil han gjøre for fortsatt å ivareta
havnebrukernes interesser?»

  Representanten Bastesens spørsmål
berører både trafikkhavner og fiskerihavner.

Når det gjelder fiskerihavner bygd
med midler over Fiskeridepartementets budsjett, kreves det etter
havne- og farvannsloven  § 8 andre ledd
tillatelse fra Kystdirektoratet for tiltak som berører
disse anleggene. Kystdirektoratet skal gjennom sin behandling se
til at statens formål med utbyggingen blir ivaretatt. Dersom
det er sannsynlig at tiltaket vil kunne komme i strid med fiskeriinteressene
i havnen, blir det normalt ikke gitt tillatelse.

Der det ytes tilskudd over Fiskeridepartementets
budsjett til utbygging av fiskerihavner, søker man både
gjennom tinglyste heftelser på de gjeldende eiendommer
og gjennom aktiv bruk av den kommunale arealplanlegging å sikre
formålet med tilskuddet.

Når det gjelder de offentlige trafikkhavnene,
er de eid av kommunene. Utvikling og drift av trafikkhavner er derfor
i utgangspunktet et kommunalt ansvar. En viktig forutsetning for
at gods skal kunne bli håndtert på en tilfredsstillende
måte er at trafikkhavnene får tilgang til store
nok landarealer. Dette må først og fremst sikres gjennom
de kommunale planprosessene med hjemmel i plan- og bygningsloven.
Kystverket får som fagetat for havnespørsmål
de kommunale planene til uttalelse og kan gi faglige merknader til
planene. Kystdirektoratet kan som fagetat også nedlegge
innsigelse dersom kommuneplanens arealdel er i strid med havne-
og sjøtransporthensyn. Dette har vært gjort i
enkelte saker, og man har funnet fram til løsninger som
også ivaretar hensynet til havnen og sjøtransporten.

Ved behandlingen av St.meld. nr. 46 for 1996-97, Havner
og infrastruktur for sjøtransport, sluttet Stortinget seg
til Regjeringens forslag om å utpeke nasjonale og regionale
havner. Dette er havner som anses å ha nasjonal eller regional
betydning som knutepunkter mellom land- og sjøverts transport.
Tromsø er utpekt til nasjonal havn, og Harstad er utpekt
til regional havn. Jeg anser det som spesielt viktig at de nasjonale
og regionale havnene har gode rammevilkår, slik at transportbehovet
for industri og næringsliv i hele landet blir dekket på tilfredsstillende måte.
Når det gjelder arealsituasjonen i selve havnen, er det
viktig med en god dialog mellom staten og kommunene. I tillegg til
den kommunale planprosess med medvirkning fra Kystverket er det
også opprettet en dialog gjennom bl.a. kontaktmøter
mellom Fiskeridepartementet og representanter fra Norsk Havneforbund.
Gjennom aktiv medvirkning i kommunale planprosesser og en god dialog
har jeg tro på at man kan løse de problemer som måtte
oppstå.

Der hvor kommunal planlegging likevel ikke
fører til at de nasjonale havnene sikres tilstrekkelige
arealer og en tilfredsstillende integrasjon i forhold til samferdselsnettet for øvrig,
er det i stortingsmeldingen som jeg tidligere nevnte, varslet at
Regjeringen vil kunne vurdere bruk av statlig planleggings- og reguleringsmyndighet
knyttet til disse havnene. Dette omfatter også havnenes
egne arealer.

  Jeg takker statsråden for et fyldig
svar. 

Det er likevel et faktum, som jeg sier i mitt
spørsmål, at mer og mer av havneområdene
overtas av – jeg vil si det så sterkt – utenforliggende
interesser. Det er nå en gang slik at et kjøpesenter
eller et hvilket som helst annet næringsbygg kan man bygge
hvor som helst, om så i skogen – men det er umulig,
etter min oppfatning, å flytte en båt opp i skogen!
Havnene som blir bygd med store, statlige tilskudd for å betjene
båttrafikken, skal vel i anstendighetens navn ikke overtas
av andre næringsinteresser! Det får så være
at kommunale myndigheter har disposisjonsretten over trafikkhavnene,
men i utvalgene sitter det ofte folk som ikke har det minste begrep
om den maritime næringen. Det er da staten må bruke
sin rett og gå inn og overstyre.

  Jeg tror ikke det er noen stor uenighet mellom
representanten Bastesen og verken fiskeriministeren eller meg selv
om at det er viktig å ivareta havnenes interesser
ved videre utbygging i havneområdene. 

Det er jo selvfølgelig snakk om en
konkret vurdering hver gang. Dette er en kommunal planprosess, men
hvor havnemyndighetene har mulighet til innflytelse både gjennom å nedlegge
innsigelse og for så vidt, i siste instans, gjennom bruk
av statlig regulerings- og planmyndighet. Det vil altså være
en konkret vurdering knyttet til utviklingen av den enkelte havn
og knyttet til den kommunale plan som eventuelt skulle komme i så sterk
strid med havneinteresser at det er nødvendig å gjøre
noe med det.





                

 Dette spørsmålet,
fra representanten Bror Yngve Rahm til fiskeriministeren, vil bli
besvart av justisministeren på vegne av fiskeriministeren.

  Jeg vil be justisministeren på vegne
av fiskeriministeren besvare følgende spørsmål:

«Innseilingen til tungindustrien i
Grenland har over lengre tid vært kritisert for manglende
sikkerhet. Skipstrafikken er stor og foregår i et trangt
område omgitt av bebyggelse og befolkningstetthet. Tatt
i betraktning til dels farlig og eksplosiv last, er det av største
viktighet at sikkerheten ivaretas på tilfredsstillende
vis, ikke minst i forhold til radardekningen som både havnemyndighetene og
losmyndighetene anser for mangelfull.

Hva vil statsråden gjøre
for å bedre sikkerheten ved innseilingen til Grenlandsleia?»

 Innseilingen til Grenland havn overvåkes
av trafikksentralen i Brevik. Trafikksentralen ble satt i drift
i 1977, og radarsystemet ble satt i drift i 1986. Trafikksentralen
er nå under oppgradering, med utskifting av radaren på Fugløya,
som dekker innseilingen, og utskifting av utstyret inne på trafikksentralen.
Det ligger ingen utvidelse av dekningsområdet for radarene
i det arbeidet som nå gjøres.

Kystdirektoratet har vurdert spørsmålet
om å utvide dekningsområdet for radarene. Direktoratet
ser det slik at en utvidelse av dekningsområdet for radar
antakelig ikke vil ha noen vesentlig effekt, i og med at farvannet
er slik at skipstrafikken naturlig kan separeres i en stor del av
leden.

I og med at driftskostnadene for trafikksentralen
betales fullt ut gjennom gebyrer fra skipstrafikken i
farvannet, vil etablering av full radardekning for trafikksentralen
i Brevik også få direkte følger for skipsfartens
kostnadsnivå. 

Kystdirektoratet har anslått at etablering
av full radardekning vil innebære en økning av
de årlige drifts- og vedlikeholdskostnadene med 25 pst.
Jeg mener man skal være forsiktig med å pålegge
skipsfarten så vidt store kostnadsøkninger uten
at den sikkerhetsmessige effekten er klart dokumentert.

Den risiko det er vanlig å akseptere
ved utbygging av trafikksentraler i Norge, er den som Veritas beregnet
for Grenlandsområdet. Denne beregningen er gjengitt i NOU 1991:
15. Etter det jeg har fått opplyst, har det ikke vært en
utvikling i Grenlandsområdet i de senere år som
tilsier at situasjonen er vesentlig endret.

Jeg vil også legge til at når
man skal vurdere sikkerhetsnivået i farvannet, må man
også se på de andre risikoreduserende tiltakene
som er iverksatt i tillegg til trafikksentralen. Oppmerkingen i
farvannet er oppgradert de senere år. Det er også strengere
lospliktregler i Grenlandsområdet enn andre steder i landet.
Bruk av los har stor betydning for sikkerheten i farvannet, og losene
har gjennom den erfaring som er høstet etter at regelverket ble
iverksatt, fått bedre kompetanse.

Det er også gitt særskilte
bestemmelser om bruk av taubåt for å eskortere
fartøyer ved inn- og utseiling, og de taubåter
som er tilgjengelige i dag, er spesielt bygd og egnet for eskorteoppdrag.

 Jeg må innrømme at dette ikke
var et tilfredsstillende svar.

Gjennom flere år og med skiftende
regjeringer har dette vært et tema som dreier seg om sikkerhet,
bl.a. for befolkningen i dette området. Det er snakk om
transport av farlig gods, av eksplosiv last, som ved et uhell vil medføre
en enorm katastrofe i området. 

Tidligere fiskeriminister Peter Angelsen sa
i fjor høst at han ville ta initiativ til en ny gjennomgang
av sikkerheten i Grenlandsområdet, nettopp basert på at
det har vært en utvikling både når det
gjelder antall skip, og når det gjelder andre forhold som
tilsier at dette er nødvendig.

Mitt spørsmål til statsråden
må da bli: Vil den nye regjeringen ta et initiativ for
at initiativet fra tidligere fiskeriminister Angelsen vil bli fulgt
opp?

 Slik jeg oppfatter situasjonen, har man foretatt
en vurdering av sikkerheten i Grenlandsområdet, og man
har ment at den er tilfredsstillende. Jeg skal likevel følge
opp i forhold til fiskeriministeren det representanten tok opp avslutningsvis
om den vurderingen som ble lovet av den tidligere fiskeriministeren
i høst, for å kontrollere at den vurderingen er
fulgt opp. Så får resultatet av vurderingen bringes
tilbake til Stortinget ved en senere anledning.





                

 Dette spørsmålet,
fra Ivar Østberg til fiskeriministeren, vil bli besvart
av justisministeren på vegne av fiskeriministeren.

 Jeg vil gjerne få tillate meg å stille
følgende spørsmål til fiskeriministeren:

«Fiskerne og næringslivet
i Kvænangen er helt avhengig av å få fullført
sitt molobyggingsprosjekt snarest. Kravet er 50 år gammelt.
Kystverket hadde anleggsaktivitet i Reinfjord i perioden 1985-1988.
Befaringer skjedde i 1991 og 1997. Opprydding og sikringsarbeid
startet i Reinfjorden høsten 1998. Molo i Reinfjord skrinlegges
i 1999. Detaljplanlegging og regulering av området for molo
i Badderen, kostnadsberegnet til 9 mill. kroner, er i gang. Kvænangen
er lovet molo. Søknad er oversendt. 

Når kan arbeidet begynne?»

 Kystverket har tidligere prøvd å bygge
molo i Reinfjord i Kvænangen. I 1987–88 ble det
brukt 16 mill. kr til grunnarbeider og andre forberedelser
for å legge molo, slik kommunen ønsket. Selve utfyllingen
ble så påbegynt, men etter kort tid skjedde et såkalt
grunnbrudd. Kystverket innhentet en ny geoteknisk vurdering av området
hvor moloen skulle ligge. Videre utfylling av området ble
frarådet ettersom grunnforholdene ble vurdert som svært
risikable. Kystverket besluttet da å avslutte moloarbeidene
i Reinfjord.

I 1997 var det ny kontakt mellom Fiskeridepartementet
og Kvænangen kommune, og nye undersøkelser ble satt
i gang. Etter at undersøkelsene var gjennomført, foreslo
Fiskeridepartementet at kommunen skulle vurdere å bygge
en flytende bølgedemper, enten i Reinfjord eller i Badderen.
Det ville være kommunen som skulle stå som utbygger
og eier av en slik flytende bølgedemper, men staten ved
Fiskeridepartementet ville kunne gi inntil 75 pst. tilskudd.
Kommunen valgte imidlertid å akseptere det tilbudet som
ble gitt om fyllingsmolo fra entreprenørfirmaet Robertsen
og Slotnes A/S, og arbeidene med fyllingsmolo i Reinfjord
ble startet opp i 1999. Tidlig i mai 1999 raste så denne
nye molokonstruksjonen ut, og Kvænangen kommune opplyste
deretter at den har gått bort fra å bygge fyllingsmolo
i Reinfjord.

Kvænangen kommune har et klart behov
med hensyn til utbyggingen på fiskerihavnsektoren. Det
er i inneværende år gitt tilsagn om tilskudd over
statsbudsjettets kapittel 1064, post 60, til flyteanlegg for kystflåten
på Spildra.

Kystdirektoratet har nå mottatt søknad
om tilskudd til finansiering av kommunal infrastruktur til fiskeflåten
i Badderen. Med bakgrunn i behovene i Kvænangen kommune
vil denne søknaden ha høy prioritet, men svar
om tilskudd kan først gis når budsjettet for kommende år
er behandlet i Stortinget.

  Som jeg sa i mitt spørsmål,
haster det med å få klargjort dette. Unge fiskere
har investert i nytt materiell. Når det er uvær,
og det er det ofte, er det viktig at de slipper å forhale
båter fra den ene siden av fjorden til den andre. 

Kystverkets 5. distrikt har sagt at den planen
for plassering som foreligger nå, er fornuftig. Kystdirektoratet har
tidligere, i 1997, gitt uttrykk for at det ikke er urimelig med
ekstraordinære tiltak, og da nevnt nettopp molo i Badderen.
Både direktoratet og fiskeriministeren har påpekt
at av de 20 mill. kr som ble satt av til Reinfjord, er det kun brukt
5 millioner – det er andre ting som er postert. 

Mitt spørsmål blir: Ut fra
den lange tiden det har tatt å fremskaffe en molo i Kvænangen,
kan statsråden tenke seg at det blir brukt ekstraordinære
midler nå?

  Jeg har vel for så vidt allerede
svart på det ved å si at søknaden fra
Kvænangen kommune har høy prioritet, og at Fiskeridepartementet ser
at Kvænangen kommune har behov for dette, men at svar om
eventuelt tilskudd til finansiering av disse arbeidene ikke kan
gis før neste års budsjett er behandlet.





                

 Dette spørsmålet,
fra representanten Harald T. Nesvik til fiskeriministeren,
vil bli besvart av justisministeren på vegne av fiskeriministeren.

  Jeg har følgende spørsmål til
fiskeriministeren, og som justisministeren vil svare på:

«En rekke konsesjonsinnehavere for
oppdrett av laks og ørret ønsker å kunne
utvide sine konsesjoner, slik at en kan bli i bedre stand til å sikre
gode rammebetingelser for sin næringsvirksomhet, samtidig
som man ser stadig større etterspørsel etter laks
og ørret. 

Vil statsråden ta et initiativ til
at det blir gitt tillatelse til utvidelse av allerede eksisterende
anlegg for oppdrett av laks og ørret?»

  Havbruksnæringen er en fremtidsrettet
næring i vekst. Bare i fjor økte eksporten av
laks og ørret med nesten 24 pst., noe som medførte
at vi eksporterte for i overkant av 12 milliarder kr.

En av forutsetningene for at denne næringen
skal kunne vokse videre er at vi sikrer adgang til markedene for den
norske fisken. Som de fleste vet, har Norge inngått en
avtale med EU når det gjelder markedsadgang for laks, den
såkalte lakseavtalen. Avtalen setter et tak på hvor
mye fisk vi kan selge til EU, vårt klart viktigste marked,
samtidig som det er avtalt en minstepris pr. kg.

Lakseavtalen har vært med på å sikre
en stabil situasjon i næringen i forhold til markedet,
noe som må sies å være en av betingelsene
for veksten vi har sett i næringen. Det er viktig at denne
stabile situasjonen opprettholdes, og Fiskeridepartementet vil derfor
legge til rette for en balansert vekst som kan videreutvikle havbruksnæringen
ytterligere – også etter at lakseavtalen går
ut i 2002.

Produksjonen i lakseoppdrett blir gjennom oppdrettsloven
regulert på flere måter. Fiskeridepartementet
har i de senere år fastsatt årlige fôrkvoter.
Gjennom fôrkvotene, som er økt hvert år
siden ordningen ble innført i 1996, og en restriktiv tildelingspraksis
har fiskerimyndighetene bidratt til at veksten har skjedd i tråd
med lakseavtalen og næringens evne til å utnytte
alternative markeder.

Fiskeridepartementet har begynt å se
på hvordan den videre veksten skal og kan tilrettelegges.
Det vil i den forbindelse være et viktig spørsmål
om det bør åpnes for nye konsesjoner i tillegg
til å videreføre praksisen med produksjonsvekst – og
etter hvert utvidet volum – til eksisterende konsesjonsinnehavere.
Fiskeriministeren har imidlertid gjort det klart at vi må ha
en klar hensikt dersom vi tildeler nye laksekonsesjoner, og at hovedhensikten
i så fall vil være å legge til rette
for å ta ut mest mulig av det potensialet som ligger i
havbruksnæringen som helhet.

Fiskeridepartementet er godt i gang med å utrede hvordan
den videre veksten i lakseoppdrett skal tas ut. Næringen
vil bli invitert til samtaler og debatt om dette arbeidet for å sikre
at resultatet blir best mulig.

  Statsråden snakket i sitt svar om
lakseavtalen, og alt i statsrådens innlegg dreide seg om
EU og om hvor mye fisk vi selger dit. Da ser man faktisk ikke det
potensialet som norsk havbruksnæring har. Hvis man bl.a.
tar utgangspunkt i det som har med ørret å gjøre,
så selges den i all hovedsak til Japan. Salg og oppdrett
av ørret har ingenting med lakseavtalen med EU å gjøre.
Det er et stort potensial i de markedene som ligger utenfor EU-området,
som også kan fylles opp med norsk laks, hvis vi kan få lov å produsere
mer.

Jeg må si det forbauser meg at dette
er det eneste man griper fatt i. Man snakker om visjoner innenfor
havbruksnæringen, og så ser man begrensningene
og ikke mulighetene. Det er på tide at man også fra
Regjeringens side begynner å se at det er markeder (presidenten
klubber) utenfor EU. Jeg vil da raskt stille et spørsmål:
Ser man ikke potensialet i bl.a. Japan når det gjelder ørret? Og
da kan man nemlig utvide konsesjonene.

  Jeg sa i mitt svar at man har begynt å se
på hvordan den videre veksten skal og kan tilrettelegges.
Også Regjeringen og Fiskeridepartementet er opptatt av å legge
til rette for videre vekst. Spørsmålet er hvordan
man gjør det best, og hvordan man gjør det for
at man skal ha balanse mellom vekst og avsetning. Og da er selvfølgelig
det som representanten nevner, at det er mulighet for andre avsetningssteder
enn EU, et moment i den vurderingen. 

Men hvordan veksten best skal tas ut og tilrettelegges, er
altså noe man arbeider med, ikke minst sammen med næringen,
nettopp for å sikre at resultatet skal bli best mulig,
slik at vi fortsatt sikrer en fremtidsrettet næring i Norge
og ikke tar feil skritt nå. 

  Vi går så til
spørsmål 38.





                

 Vi går nå over
til spørsmål 39. Dette spørsmålet,
fra representanten Lars Rise til barne- og familieministeren, vil
bli besvart av justisministeren som rette vedkommende.

 Jeg har følgende spørsmål
til justisministeren:

«Vi ser en urovekkende økning
i kriminaliteten blant mindreårige, spesielt i Oslo og
andre storbyer.

Vil statsråden ta initiativ til at
vi får tvungen konfliktmekling for mindreårige,
og vil hun gå inn for å øke grensene
for foreldres erstatningsansvar?»

 Det har fra tid til annen blitt fremsatt forslag
om at megling skal gjøres obligatorisk – eller
tvungen – for barn under 15 år som begår
lovbrudd. Som et ledd i å nå fram til en mer endelig
avklaring ble spørsmålet tatt opp i et høringsbrev
høsten 1999 om endringer i konfliktrådsloven.
Blant adressatene var alle politidistriktene, alle konfliktrådene
og flere domstoler.

I høringsbrevet ble det pekt på at
frivillighet så langt har vært et grunnleggende
prinsipp ved all konfliktrådsmegling. Ved å pålegge
barn under 15 år å møte til megling
i konfliktråd vil konfliktrådsordningen dreies
i retning av å være en domstol. Det vil bl.a.
oppstå spørsmål med hensyn til hvem som
skal påse at barn møter til megling,
hvem som skal påse at inngåtte avtaler overholdes,
og hva som skal skje dersom man ikke kommer fram til avtale.

I høringsbrevet ble det også poengtert
at dersom det innføres obligatorisk megling for lovovertredere
under 15 år uavhengig av skadelidtes holdning, vil det
bety en tvungen megling også for skadelidte. Konklusjonen
i departementets høringsbrev da det ble sendt ut, var at
obligatorisk megling for barn under 15 år ikke burde innføres.

Alle de høringsinstansene som har
uttalt seg om spørsmålet, har sluttet seg til
departementets standpunkt. Mange gav uttrykk for at det er svært
viktig å opprettholde det grunnleggende prinsippet om at
megling skal foregå på frivillig grunnlag. Det
ble fra flere hold hevdet at det ville være galt å skille
mellom over og under 15 år i forhold til frivillighet i
meglingen. For øvrig ble det fra flere pekt på at
et stort antall barn og unge faktisk samtykker i konfliktsrådsbehandling.

Etter min mening vil argumentene mot obligatorisk megling
for barn under 15 år også gjelde barn mellom 15 og
18 år – altså alle mindreårige.
Hovedargumentet er at megling bør være frivillig
uansett alder. Erfaring fra konfliktrådene viser at det å aktivt
måtte si ja eller nei til megling har en positiv
virkning i seg selv, ikke minst for unge mennesker. De fleste sier
ja til megling, og for unge lovbrytere er nettopp dette et viktig
moment når det gjelder å ta ansvar for egne handlinger.

Med bakgrunn i de argumentene jeg nå har
belyst, og som ikke minst er trukket fram i den nevnte høringen, også av
dem som har uttalt seg i høringsrunden, er jeg foreløpig
tilbakeholden i forhold til å ta initiativ til å innføre
obligatorisk eller tvungen megling for mindreårige. Men
jeg tar sikte på å omtale spørsmålet
i en odelstingsproposisjon om enkelte endringer i lov
om konfliktråd.

Når det gjelder grensene for foreldres
erstatningsansvar, vil jeg vise til Odelstingets behandling av dette spørsmålet
for et år siden. Et forslag om å heve beløpsgrensen
for foreldres objektive ansvar fra 5 000 kr til 20 000 kr
ble fremsatt i Dokument nr. 8:18 for 1998-99. Justiskomiteen vurderte
spørsmålet, og flertallet avviste forslaget om
en økning av beløpsgrensen for foreldres objektive
erstatningsansvar. Komiteens innstilling ble bifalt i Odelstingets
votering.

Jeg tar derfor ikke sikte på å åpne
denne debatten på nytt med det aller første.

Lodve Solholm hadde
her teke over presidentplassen.

  Jeg takker statsråden for svaret. 

Det er positivt at de fleste høringsinstansene
har gått grundig inn i dette. Jeg synes også det
er positivt at statsråden viste en åpen holdning.
Men det er viktig å peke på at det er geografiske
forskjeller. I Oslo er problemene spesielt store. Det vokser nå opp
generasjoner hvor store deler av kullene har begrensede forestillinger
om forskjellen på rett og galt. Jeg tror at barn og unge
trenger faste rammer når hjemmet svikter, eller når
foreldrene står maktesløse. Da må samfunnet
gripe inn. Selv om det er få som sier nei til mekling,
må også disse tas hensyn til, for man må være
klar over at ett enkelt individ kan påføre samfunnet
store økonomiske utlegg. Men det viktigste er jo de menneskelige
lidelser. 

Jeg vil be om at statsråden tar et
initiativ for å sette denne saken på dagsordenen
igjen.

  Jeg er svært enig i alt representanten
Rise sier. Hvis det er noe man kan bli engasjert i, er det det å møte/ivareta
de ungdommer som begår straffbare handlinger, på en
måte som gjør at man bidrar til å bevege
dem i riktig retning. Representantens konkrete spørsmål
om konfliktråd viser seg altså å ha en
del sider som kanskje ikke gjør det til den rette løsningen,
men at vi fortsatt må strebe etter løsninger som
kan bidra til å dempe barne- og ungdomskriminaliteten,
er jeg helt enig i.

For øvrig minner jeg om at Stortinget
for øyeblikket har til behandling Handlingsplan mot barne-
og ungdomskriminalitet. Det ligger slik sett vel til rette for alle gode
forslag og innspill også fra Stortingets side på dette tidspunkt
når det gjelder arbeidet mot barne- og ungdomskriminalitet.





                

 Dette spørsmålet,
frå representanten John Dale til miljøvernministeren,
vil bli teke opp av representanten Ola D. Gløtvold.

  Grunnlaget for dette spørsmålet
har endret seg noe i løpet av gårsdagen, men jeg
velger likevel å stille det ut fra mer prinsipielle sider.
Det innleverte spørsmålet har følgende
ordlyd:

«Det er gjeve skadefellingsløyve
for den radiomerka ulven Fenre. Fungerande naturforvaltar hjå fylkesmannen
i Vest-Agder har i pressa opplyst at gjeldande reglar hindrar bruk
av radiopeiling under jakta på ulven. Denne tilstanden
vert oppfatta som svært urimeleg av folk flest. 

Kva er grunngjevinga for dei reglane det her
vert vist til ?»

  Radiomerking benyttes i dag som et verktøy
innen forskning for å skaffe oss kunnskap om ulven i Skandinavia.
Radiomerking er ikke primært ment å være
et hjelpemiddel i forvaltningen av de enkelte individene. Gjeldende
regelverk hindrer likevel ikke bruk av peileutstyr ved felling av
radiomerkede rovdyr som gjør skade på bufe eller
tamrein.

Prinsipielt har Direktoratet for naturforvaltning
gått inn for at radiosendere ikke bør brukes for å felle
ulv på ordinær skadefellingstillatelse etter viltloven § 12.
Bakgrunnen er at slik bruk av peileutstyr vil gi økt press
for felling av ulver som er radiomerket, i forhold til de som ikke
er merket, noe direktoratet betrakter som utilsiktet og uheldig.

Jeg gjør likevel oppmerksom på at
det i dette tilfellet ble gitt tillatelse til å bruke peileutstyr
i forbindelse med fellingstillatelsen på den radiomerkede
ulven på Sørlandet. Ulven ble for øvrig
felt i går. Departementet vil drøfte disse spørsmålene
nærmere med Direktoratet for naturforvaltning.

  Jeg er glad for den beslutningen som ble tatt
i denne saken, og vil berømme miljøvernministeren
for at det nå går an å få litt
mer fleksibilitet her, at peileutstyr kan brukes ved slik avlivning.
Fellingstillatelser i forbindelse med uttak av skadegjørende rovdyr
skal vel ikke være kun et signal om at det skal jaktes
på dette rovdyret ut fra en holdning om en aktivitet lik «the
noble art of hunting», men det skal være en fellingstillatelse
som skal gi tillatelse til uttak av en skadegjører, og
skal gjøres, som i dette tilfellet, på mest mulig effektiv
måte.

Når det gjelder å bruke radiomerkede
dyr, eller argumentasjonen om at disse da lettere kan bli felt,
vet vi at det motsatte også er tilfellet, at radiomerkede
dyr har et ekstra vern nettopp fordi de er radiomerket. Men å bruke de
tiltak som er mulig, må også være den
mest humane måten i forhold til søk og avlivning
av et slikt skadedyr. Og som miljøvernministeren sa i en
tidligere sak i dag, det å bruke disse ressursene i forbindelse
med avlivning må også være det mest effektive.

  Jeg synes også dette var en riktig
avgjørelse. Når det foreligger vedtak om skadefelling, er
det viktig å få effektuert vedtaket snarest mulig.
Jeg vil likevel peke på at flere forutsetninger er nødvendig
for å få det til, bl.a. at vi har gode jegere,
noe som også viste seg å være tilfellet
i den aktuelle saken.

 Då går vi tilbake
til spørsmål 17.





                

 Dette spørsmålet,
frå representanten Ola T. Lånke til kulturministeren,
vil bli svara på av kyrkje-, utdanings- og forskingsministeren.

  Jeg tillater meg å stille følgende
spørsmål til kulturministeren.

«Det har vært reist sterk
tvil om hvorvidt innkjøpsordningen for skjønnlitteratur
fungerer godt nok for å sikre høy kvalitet og
et litterært mangfold. Særlig har ordningen med «nulling» av
forhåndsinnkjøpte bøker bidratt til å sette
de små forlagene i en vanskelig situasjon. Disse utgir
bøker med verdifullt særpreg, og tør
ofte ikke satse av frykt for å brekke nakken økonomisk. 

Hva vil statsråden gjøre
for å bedre forholdene, særlig for de mindre forlagene?»

 Innkjøpsordningen for ny norsk skjønnlitteratur
for voksne ble opprettet av Stortinget i 1965. Ordningen forvaltes
av Norsk kulturråd i samforstand med Den norske Forleggerforening,
Norsk Forleggersamband og Den norske Forfatterforening. Både denne
ordningen og den tilsvarende for barne- og ungdomslitteratur er
nedfelt i avtaler. Innkjøpsordningen kan også benyttes
av ikke-organiserte forlag, dvs. forlag som ikke er medlemmer i
organisasjonene som står som avtaleparter. Det
er ikke gjort skille mellom små og store forlag.

Derimot er det et skille mellom medlems- og
ikke-medlemsforlag når det gjelder tidspunktet for levering
og oppgjør for bøkene. Medlemsforlag er med på den
automatiske innkjøpsordningen og får sine bøker
betalt innen 30 dager etter levering og før kvalitetsvurderingen
har skjedd. Den automatiske innkjøpsordningen sikrer bl.a. at
bøkene når bibliotekene mens de fremdeles er aktuelle.

Selve saksgangen for bøkene, gjennom
vurderingsutvalg, råd og eventuelt ankenemnd, er sammen
med avslagsbegrunnelsene gjennomgått av Sivilombudsmannen
i 1995 og av ham vurdert som tilfredsstillende i henhold til forvaltningsloven.
Dersom en bok etter en kvalitetsvurdering anses for ikke å fylle
de stilte krav, dvs. at den blir «nullet», må forlagene
betale tilbake innkjøpssummen for boken. Uorganiserte forlag
derimot får sine bøker – ikke manus – forhåndsvurdert
før de eventuelt skal levere dem fra seg i henholdsvis
1 000 eksemplarer av voksenbøker eller 1 550
eksemplarer av barnebøker. Grunnen til denne forskjellsbehandlingen
er at Kulturrådet ikke har ønsket å stille
disse forlagene, som ofte er små, i en vanskelig gjeldssituasjon.
Også små organiserte forlag kan benytte seg av
denne muligheten.

Ulike forlag opplever fordeler og ulemper ved å være medlemmer
eller ikke. Avtalene åpner derfor for at forlag som ønsker å bytte
kategori i forbindelse med levering og betaling, kan søke
om dette. Denne muligheten benyttes til enhver tid av flere forlag,
og slike søknader er aldri blitt avslått. De små forlagene
har dermed i dag en mulighet til å unngå å havne
i den situasjonen som representanten Lånke beskriver. De
kan godt være medlem av en av forleggerforeningene og likevel
ikke delta i den automatiske innkjøpsordningen.

  Jeg takker statsråden for svaret. Jeg
hadde nær sagt: Var det så vel at det fungerte
slik som statsråden her skisserer! Men realitetene viser
seg dessverre å være litt annerledes. Vi har eksempler
på at små forlag har måttet slutte å utgi
skjønnlitteratur nettopp fordi de har opplevd dette som
en for stor økonomisk risiko. Og forlag som har søkt,
har ikke fått svar på søknaden. Tatt
i betraktning at disse små forlagene representerer et verdifullt
mangfold, synes jeg det vil være en stor kulturpolitisk
utfordring å sørge for at disse forlagene også får
lov til å utgi denne litteraturen. Det er skapt mye uro
rundt det, og det er ikke blitt uro uten grunn. 

Mitt oppfølgingsspørsmål
til statsråden er da: Vil statsråden anbefale
for Regjeringen at det foretas en gjennomgang av denne innkjøpsordningen
for å få slutt på denne uholdbare praksisen?

  Som jeg sa i mitt første svar til
representanten Lånke, er det ikke lenger tilbake enn til 1995
at det var en full gjennomgang av saksgangen for bøker,
gjennom vurderingsutvalg, råd og eventuelt ankenemnd av
Sivilombudsmannen. Jeg redegjorde også i mitt svar for
hvordan de små forlagene har en annen type ordning enn
de store for nettopp å sikre mot det representanten Lånke
er bekymret for. 

Jeg antar at både kulturministeren
og Regjeringen vil følge denne utviklingen. Hvis det viser
seg at ordningen har mangler og det stiller forlagene i den situasjonen
som representanten Lånke er bekymret for, vil det selvsagt
bli løpende vurdert.





                

