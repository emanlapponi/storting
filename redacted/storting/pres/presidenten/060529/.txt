 Representantene Marianne Aasen 

Agdestein

, Gjermund 

Hagesæter

, Laila 

Dåvøy

, Tove Karoline 

Knutsen

, Steinar 

Gullvåg

 og Svein Roald 

Hansen

, som har vært permittert, har igjen tatt sete.




Det foreligger tre permisjonssøknader:










fra Stortingets delegasjon til NATO-parlamentarikerforsamlingens vårsesjon i Paris, undertegnet av delegasjonens leder, stortingsrepresentant Per Ove Width, om permisjon i dagene 29. og 30. mai for representantene Jan Arild 

Ellingsen

, Tore 

Nordtun

, Hans Olav 

Syversen

 og Per Ove 

Width







fra Arbeiderpartiets stortingsgruppe om permisjon for representanten Anette 

Trettebergstuen

 i tiden fra og med 29. mai til og med 2. juni for å delta i den norske delegasjonen til FNs generalforsamlings høynivåmøte om hiv/aids i New York







fra Arbeiderpartiets stortingsgruppe om velferdspermisjon for representanten Marianne 

Marthinsen

 fra og med 29. mai og inntil videre.




Etter forslag fra presidenten ble enstemmig besluttet:










1. Søknadene behandles straks og innvilges.







2. Følgende vararepresentanter innkalles for å møte i permisjonstiden: For Hedmark fylke: Tone Merete 

Sønsterud

For Nordland fylke: Torill Ø. 

Hanssen

For Oslo: Khalid 

Mahmood

 og Aud 

Kvalbein

For Rogaland fylke: Unn Therese O. 

Sørensen

For Vestfold fylke: Jan Fredrik 

Vogt







3. Khalid Mahmood og Jan Fredrik Vogt innvelges i Lagtinget for den tiden de møter for henholdsvis representantene Marianne Marthinsen og Per Ove Width.




 Tone Merete Sønsterud, Torill Ø. Hanssen, Khalid Mahmood, Aud Kvalbein, Unn Therese O. Sørensen og Jan Fredrik Vogt er til stede og vil ta sete.




Valg av settepresidenter




 Presidenten vil foreslå at det velges to settepresidenter for Stortingets møter mandag, tirsdag og onsdag i inneværende uke – og anser det som vedtatt.




Presidenten vil foreslå Hans Frode Kielland Asmyhr og Solveig Horne.




– Andre forslag foreligger ikke, og Hans Frode Kielland Asmyhr og Solveig Horne anses enstemmig valgt som settepresidenter for mandag, tirsdag og onsdag i inneværende ukes møter.




 Representanten Heidi Sørensen vil fremsette et privat forslag.




 På vegne av representantene Asmund Kristoffersen, Ola Borten Moe og meg selv vil jeg fremme forslag om å oppheve Stortingets vedtak 22. mai 2006 ved behandlingen av Innst. S. nr. 147 for 2005-2006 fra energi- og miljøkomiteen om forslag fra stortingsrepresentantene Ketil Solvik-Olsen, Børge Brende, Line Henriette Holten Hjemdal og Gunnar Kvassheim om et felles norsk-svensk marked for grønne sertifikater for fornybar elektrisitet.




 Forslaget vil bli behandlet på reglementsmessig måte.




Presidenten gjør oppmerksom på at forslaget vil bli oppført under Referat på dagens kart og foreslått behandlet straks. Dette kommer vi tilbake til ved slutten av dagens møte.




Hans Frode Kielland Asmyhr overtok her presidentplassen.





                    
                    
                    

 Interpellasjonen tas opp av representanten Inga Marte Thorkildsen.




 På vegne av den opprinnelige interpellanten – som jeg er en slags vikar for – Olav Gunnar Ballo, som har skadet seg i beinet og derfor ikke kan stille i debatten, vil jeg starte med å si at det er en viktig debatt Ballo har reist. Det er hyggelig for meg å ta del i debatten, siden jeg var medlem av justiskomiteen i forrige periode, og også fordi jeg vet at justisministeren er veldig engasjert i dette temaet. Spørsmål knyttet til rehabilitering i fengslene og oppfølging ved løslatelse var noe vi brant for begge to, og noe våre partier prioriterte i sine alternative budsjettforslag. Det var derfor veldig bra å se at skoletilbudet ble prioritert i tilleggsproposisjonen for i år – fortsett sånn.




13 av 47 fengsler mangler et utdanningstilbud til tross for at de innsatte er den gruppa som trenger skolegang aller mest. For å fungere som skole trenger fengsler også et godt bibliotektilbud. Vi vet at innsatte låner 17 ganger flere bøker enn befolkningen ellers, og det til tross for at tilbudet mange steder er elendig. Derfor er det bra at dette tilbudet nå styrkes. Skoletilbudet led stygt under den forrige regjeringas prioriteringer, med særlig fokus på bygging av midlertidige plasser uten tilsvarende bevilgninger til innhold i soninga. Det er derfor et stort etterslep her som vi må fortsette å rette opp.




Det er noe veldig meningsløst i å ta en gruppe mennesker ut av samfunnet for en periode, for å så å slippe dem tilbake uten mer ballast og bedre forutsetninger enn de hadde da de ble fengslet. Samfunnet blir jo bare tryggere i den perioden de sitter inne! Vi vet at dette er en gruppe som stiller svakt i utgangspunktet, og som har lav score i alle levekårsstatistikker. Hvis vi mener noe med å få ned kriminaliteten, må vi styrke rehabiliteringen. Likevel har den kriminalpolitiske debatten i offentligheten hatt en tendens til å handle om straffens lengde, mens debatt om straffens innhold og hva som faktisk skjer etter at soningstida er ferdig, har vært sjelden vare. Egentlig er dette rart, for de fleste av oss ønsker ikke en nabo som har sittet lenge i fengsel uten at forutsetningene for å leve et lovlydig liv er blitt bedre, og uten god oppfølging ved løslatelse.




Vi vet at mange blir verre av å sitte i fengsel, mer aggressive, mer rusavhengige og psykisk dårligere. Man kutter sosiale bånd og nye, ofte ikke særlig konstruktive bånd, etableres. Dette fikk vi høre litt om på NRK i dag morges, da den eksnarkomane eksfangen og redaktøren av det som i hvert fall jeg synes er et glimrende nettsted, narkoman.net, Trond Henriksen, fortalte om hvordan han fikk opplæring i kriminalitet som ung innsatt for mange år siden. Det er derfor veldig bra at justisministeren har signalisert så klart at barn og unge ikke har noe i fengslene å gjøre, og at det må etableres gode alternativer som også ivaretar samfunnets behov for trygghet.




Noe av det viktigste vi kan gjøre, foruten å ta i bruk alternative straffemetoder som virkelig gir folk en sjanse til aktivt å gjøre opp for seg, er å styrke skole-, bibliotek-, kultur- og helsetilbudet i fengslene. I tillegg 

må 

rus- og kriminalomsorgen knyttes mye tettere sammen.




Noen, som Ulf Erik Knudsen i Fremskrittspartiet, mener at det er for lite vann og brød-mentalitet i norske fengsler. Andre mener at ofrene får det bedre hvis de kriminelle får svi mer. Vi tror ikke at samfunnet blir bedre av å bli hardere og mindre forsonlig. Tvert imot tror vi det vil gjøre samfunnet mindre trygt, og at det vil bli flere ofre på den måten. Veldig mange av dem som begår kriminelle handlinger, særlig de som bruker vold eller som driver med dop, føler seg på sida av samfunnet. Da blir det om å gjøre å hanke dem inn, gi dem et fellesskap, sørge for at de tar ansvar, og stille krav. Som regel skulle det vært gjort for mange år sia, og dette kunne jeg sagt mye om. Uansett – når det først har kommet så langt at folk begår alvorlige kriminelle handlinger, må vi ha et system som både stiller tøffe krav og tilbyr gode endringsmuligheter og noe å strekke seg etter.




Jeg har sjøl møtt mange ofre som er veldig fornøyde med at den som utsatte dem for vold eller overgrep, har fått sin straff. Men de er samtidig veldig bekymret for hva som skjer når vedkommende slipper ut, og om andre vil oppleve det samme som dem fordi den som utøvde volden eller forgrep seg, ikke fikk hjelp under soningen. Ikke alle kan forandre seg, men de fleste kan, i alle fall hvis de får god, koordinert og langsiktig hjelp. Det har vi et ansvar for å tilby, både av hensyn til ofrene, av hensyn til folks trygghet og av hensyn til lovbryteren og de pårørende på begge sider.




Vi vet nå en hel del om innsattes levekår, og jeg vil si litt om dette. Over 60 pst. har rusproblemer, 70 pst. mangler fast arbeid, 35 pst. er uten fast bosted, helsetilstanden er dårlig, og mange har økonomiske problemer og problemer som stammer fra oppveksten. Hvis vi virkelig mener noe med at vi vil redusere kriminaliteten, må denne kunnskapen i langt større grad styre prioriteringene vi foretar i politikken.




Det er som sagt veldig bra at Regjeringa har styrket skoletilbudet og bibliotektilbudet i fengslene. Dørum svekket dessverre disse tilbudene hvert år han satt, noe som er uforståelig all den tid vi vet at lese- og skrivevansker er utbredt i fangebefolkningen, og at deres utdanningsmønster er det omvendte av den såkalte normalbefolkningens. Mer kan imidlertid gjøres, og det er veldig viktig at Regjeringas handlingsplan for avvikling av soningskøene ses i sammenheng med opptrappingsplanen mot rus som kommer til høsten. Nøkkelen til å avvikle soningskøene og å forhindre svingdørsproblematikken, ligger i stor grad i ruspolitikken og i hvorvidt vi klarer å etablere gode samarbeidsstrukturer på tvers av etatsskillene og sørger for gode integrerings- og oppfølgingstiltak.




Straffedømte og rusmiddelavhengige er i stor grad de samme menneskene. Derfor er det uforståelig at den beste av kriminalomsorgens regioner, region øst, bare kan tilby 5–10 pst. av sine rusmiddelavhengige fanger et behandlingstilbud eller et rusprogram i soningstida – de er jo i prinsippet servert på sølvfat. Ofte blir det også det siste, altså program, man tilbyr, og det er ikke behandling.




For et par uker siden hadde vi en høring i Stortinget hvor vi inviterte rusmiddelmisbrukere og tidligere rusmiddelmisbrukere til å si sin mening om norsk ruspolitikk. Felles for deltakerne var at de savner at det brukes mer penger på å behandle enn på å straffe, og de etterlyste gode rehabiliterings- og ettervernstilbud. «Musikk i fengsel og frihet» spilte for oss, og flere av jentene i dette bandet sa rett ut at dette tilbudet hadde reddet livet deres. De bad om å få slippe å være et evig prosjekt og i stedet få lov til å bli et permanent tilbud. «Musikk i fengsel og frihet» er både rehabilitering og ettervern, og det lønner seg på alle måter. Tilsvarende lønner det seg at vi har et voksende WayBack – Livet etter soning, som kan støtte løslatte fanger og gi dem et fellesskap og et mer meningsfylt liv. Vardeteateret, som skal spille stykket «Hjelp, jeg er fri» for oss her på Stortinget i ettermiddag, er et annet eksempel på god rehabilitering, godt samarbeid og ildsjelers stå på-vilje. Jeg håper at vår regjering vil satse penger på denne typen tilbud.




Oslo fengsel har lenge vist hvordan teater, sang og kunst kan bidra til rehabilitering, trivsel og mestringsopplevelser. Dette bør faktisk ikke undervurderes, men støttes opp om. Å tro, som noen gjør, at gode opplevelser for innsatte er dårlig kriminalpolitikk, mens følelsesmessig distanse, samtaler om det neste brekket og indirekte støtte til en gammeldags machokultur er fornuftig, tar skammelig feil. Såpass vet vi, det er sikkert.




I Soria-Moria-erklæringen står det at det skal etableres forpliktende samarbeidsstrukturer mellom kriminalomsorgen og kommunale og statlige etater ved løslatelse for å redusere gjengangerproblemene. Vi vil innføre en tilbakeføringsgaranti for tett oppfølging fra ulike etater ved løslatelse, med sterk fokusering på å få folk i jobb eller videre utdanning, med strenge krav til rehabilitering og atferdsendring.




På bakgrunn av dette vil jeg trekke fram tre tiltak som jeg mener vil kunne fungere, i tillegg til dem jeg har nevnt.




For det første bør vi utvide og etablere flere tilbud som Stifinner n i Oslo og Firer n i Trondheim. Det unike med denne typen kombinerte straffe- og rusbehandlingstiltak er at de kan sette knallharde krav til dem som soner, for at de skal ta tak i problemene sine, mot at de får den nødvendige hjelpen til å kunne endre livsstil. Man begynner på et opplegg mens man soner straffen, og fullfører det etter løslatelse. De tetter med andre ord det berømte gapet mellom fengsel og frihet. Ingen løslates til ingenting. Dessverre er ikke dette tilbudet for jenter, og jentene føler seg med rette urettferdig behandlet. Dette er tiltak som har dokumentert effekt, og som mottar delegasjoner med interesserte fra utlandet. I Norge har vi dessverre ikke satset mer på dette, og det forstår jeg ikke. SV og Arbeiderpartiet foreslo i forrige periode å øke tilskuddet til tilbud som Stifinner’n, nettopp fordi vi så hvor effektivt det er, og det håper jeg blir gjort på nytt.




For det andre bør vi ta tak i et annet område hvor vi har en fortid som pådrivere. Det dreier seg om rehabiliteringsprogrammet KrAmi, utviklet i Sverige. Programmet har vist seg å være svært lønnsomt. For hver krone som brukes, sparer samfunnet 18 kr! De gode resultatene har ført til at det i Sverige nå er startet nyutviklede rehabiliteringsprogrammer over hele landet. KrAmi er et samarbeid mellom fengslene, sosiale myndigheter og arbeidsformidlingen, og er basert på konsekvenspedagogikk, hvor deltakerne tvinges til å se sammenhengen mellom egne handlinger og konsekvensen av dem. Det er sentralt at deltakerne skaffes varig arbeid, noe som faktisk har vist seg å være lett, fordi arbeidsgiverne også ønsker å støtte opp om kriminalitetsforebyggende tiltak. Dette er så bra at det nesten er utrolig at vi ikke har satset på noe tilsvarende her i landet, så jeg vil utfordre justisministeren til å bli landets første KrAmi-minister.




Det tredje tiltaket som jeg mener vi bør iverksette, og som ville egnet seg utmerket sammen med KrAmi, er å innføre hjemmesoning på slutten av soningstida. Dette vil kunne gi alle en bolig før de løslates, og det vil kunne tvinge fram bedre tverretatlig samarbeid. Hjemmesoning har gitt gode resultater i Sverige og vil kunne ha gunstig effekt på flere områder. I tillegg til å løse boligproblemene vil det bidra til å tette den kritiske fasen mellom fengsel og frihet, med tett oppfølging og kontroll, og det vil fungere kriminalitetsreduserende, noe vi også har sett fra Sverige.




Dette er de tiltakene som jeg nå hadde tid til å trekke fram.




 Det hersker ingen tvil om at både jeg og Regjeringa hilser interpellasjonen hjertelig velkommen. Noe av det aller viktigste vi kan gripe fatt i når det gjelder det å begrense og redusere kriminaliteten, er å få ned antall gjengangere og øke livskvaliteten til mange mennesker. Det handler i bunn og grunn om å gi særlig unge mennesker, men også eldre mennesker, en mulighet til å finne andre arenaer hvor de mestrer det å leve og å utvikle livet sitt på en annen måte og på en annen arena enn det man faktisk er vant til.




Det enkle er å gi forbryteren sin straff. Det vanskelige er ofte å hindre at han noen gang begår en forbrytelse. Det enkle er å ta tak i forbryteren og sette ham i fengsel. Det vanskelige er ofte å hindre at han kommer tilbake dit etter endt soning. Men det er ikke umulig. Min ambisjon er at vi også skal klare det som vi oppfatter som den vanskelige delen av jobben.




I Soria Moria-erklæringen varslet Regjeringa at den vil utarbeide en plan for avvikling av soningskøen. Tidligere denne måneden presenterte jeg en helhetlig plan, som ble sendt ut på høring, for å avvikle køen helst før 2009. Jeg anser at dette er noe av det aller viktigste vi kan gjøre, også for å styrke innholdet i soningen og sette de ansatte i norske fengsler bedre i stand til å utøve rehabilitering, slik at de slipper å jobbe under en slik presset situasjon som man har gjort i mange år. Jeg er derfor glad for at køavviklingsplanen vår også ble en plan for å styrke innholdet i soninga.




Det er kriminalomsorgens oppgave å legge til rette for at en domfelt skal kunne gjøre en egen innsats for å motvirke nye straffbare handlinger. Hva er det de innsatte drømmer om, hvilke muligheter har de, og hva slags liv skal de møte når de kommer ut av fengselet?




En del av dette er bl.a. å legge til rette for at domfelte kan få de tjenester som de etter loven har krav på. En del tilbud, som helsetjenester, opplæring og arbeidsrådgivning, ligger under andre departementers ansvarsområder, og tjenestene utføres av de samme som for befolkningen for øvrig. Fengslene er således en unik møteplass for samarbeid. Hele Regjeringa er derfor med i en satsing på kriminalomsorgen. Dette gjenspeiler seg også i denne regjeringas reviderte budsjett for 2006 og i tilleggsproposisjonen som kom før jul. Innholdet i soningen ble styrket gjennom ressurser til utdannings-, bibliotek- og helsetilbud til de innsatte utover det som Bondevik-regjeringa hadde foreslått. Samlet for 2006 har Regjeringa satt av over 40 mill. kr til styrking av soningsinnholdet, hvis man spesifikt skal se på de poster som er relatert til fengslene, men det finnes også andre relevante poster. Imidlertid erkjenner vi at det fortsatt er klare forbedringspotensialer, spesielt i forhold til det å etablere undervisningstilbud i det enkelte fengsel, styrke rusbehandlingen, som interpellanten er inne på, og psykiatritilbudet samt legge bedre til rette for sosiale tjenester i fengslene. Innsattes behov for individuelle løsninger er helt åpenbart, og vår oppgave er å legge til rette for soning av straff med varierte nok tilbud, som også er rehabilitering. Så minner jeg om at Regjeringa i forslag til revidert nasjonalbudsjett også har valgt å styrke friomsorgen med over 6 mill. kr med en årsvirkning på bortimot 15 mill. kr, som faktisk vil være viktig for å sikre rehabilitering både av dem som blir prøveløslatt, og av dem som blir idømt samfunnsstraff og andre type reaksjoner.




Vi oppretter 250 nye fengselsplasser i år. Til hver av disse plassene følger det midler til fengselsundervisning. I vårt tilleggsbudsjett for 2006 la vi inn 21,3 mill. kr til fengselsundervisningen. Det er med andre ord en historisk satsing på undervisning i fengslene. Jeg er glad for at vi har fått til det. I revidert nasjonalbudsjett, som behandles i Stortinget i disse dager, foreslår vi en ytterligere styrking.




Opplæring av innsatte og domfelte i kriminalomsorgen ligger under Kunnskapsdepartementet. I 2004 fikk daværende Utdannings- og forskningsdepartementet utarbeidet rapporten «Innsette i norske fengsel: Utdanning og utdanningsønske». Av rapporten framgår det at det er en klar forskjell på utdanningsnivået hos innsatte og i befolkningen for øvrig. I underkant av 8 pst. har ikke fullført grunnskole, halvparten av de innsatte har ikke fullført noe nivå av videregående opplæring. Særlig påfallende er det at det er de yngste innsatte som har lavest utdanningsnivå. Hele 65 pst. av de innsatte under 25 år har ikke gjennomført noe nivå av videregående opplæring.




Våren 2005 la daværende Utdannings- og forskningsdepartementet fram stortingsmeldingen «Enda en vår». Meldingen ble behandlet i Stortinget våren 2005. Når det gjelder denne meldingen, skal jeg nøye meg med å si at den handler først og fremst om å gjøre det mer operativt og å gi tilbud om nye plasser, noe jeg føler vi faktisk er godt i gang med.




Arbeid er dessuten en av de aktiviteter som tilbys i kriminalomsorgen. Det ble i 2005 laget en strategi for utviklingen av arbeidsdriften i fengslene. Det er et mål at aktiviteten som utføres under soning, skal kunne gi kvalifikasjoner til arbeidslivet ute. Vi vet fra levekårsundersøkelsen blant innsatte fra 2004 at et mindretall av dem som satt inne, var i jobb før innsettelsen. Her trenger vi et systematisk arbeid og et nært samarbeid med Aetat og skolen sentralt, og jeg har håp om å være den første ministeren i Justisdepartementet som setter i verk nettopp KrAmi-prosjektet. Det skal vi komme tilbake til.




Det er dessuten behov for å styrke spesialisthelsetjenesten og sosialhelsetjenesten i fengslene. Forekomsten av psykiske lidelser blant de innsatte er tre til fire ganger så høy som i normalbefolkingen, og ca. 60 pst. av de som settes i fengsel, har store rusproblemer. Her ligger en av våre meget store utfordringer, som påkaller samarbeid på alle nivåer.




Etter initiativ fra meg skal det i løpet av kort tid ferdigstilles et felles rundskriv mellom Justisdepartementet og Helse- og omsorgsdepartementet om ansvarsfordelingen for innsatte og domfelte med rusmiddelproblemer. Dette skal følges opp med regionale og lokale planer eller avtaler. Kriminalomsorgen har videre begynt et arbeid med å lage en helhetlig strategi for å motvirke rusmiddelmisbruk. Formålet er å øke rehabiliteringstiltakene og bidra til at kontrolltiltakene i større grad fremmer rehabilitering. Vår soningskøavviklingsplan viser nettopp at vi tar sikte på å øke bl.a. § 12-soningen, som altså er en overføring i forhold til behandling.




Det samme gjelder satsing i forhold til bolig. Straffedømte har en sentral plass i Regjeringas arbeid for å bekjempe boligløshet. Kriminalomsorgen prioriterer i 2006 å få i stand samarbeidsavtaler med kommunene, med vektlegging av retten til å utarbeide individuell plan, og at ingen skal løslates til midlertidig husvære etter fengselsopphold. Det ligger også i vårt arbeid for å få gjennomført en tilbakeføringsgaranti.




Så vil jeg også peke på at kontaktbetjentarbeidet er særdeles viktig. Når vi nå ønsker å lette på presset i forhold til fengslene, gi de ansatte muligheten til å utøve reell kontaktbetjentvirksomhet, er nettopp noe av hensikten bak soningskøavviklingsplanen at de ansatte skal være i bedre stand enn i dag til å håndtere dette hvis vi får ned bl.a. beleggsprosenten i norske fengsler.




Jeg vil også peke på miljøarbeidet. Kriminalomsorgen har nå kommet langt i arbeidet med å utvikle en metode og standard for miljøarbeid i fengslene. Kriminalomsorgens utdanningssenter – KRUS – arbeider med en lærebok i metodisk miljøarbeid. KRUS gjør ikke bare en kjempegod jobb i forhold til å utvikle dette, men selvfølgelig også i forhold til å utdanne fagpersonell, som skal bemanne de nye fengselsplassene, og som skal bidra til rehabilitering. Til sjuende og sist er det menneskene som er ressursene.




Jeg vil også peke på den utstrakte programvirksomheten som drives i kriminalomsorgen, og som retter seg mot domfelte og varetektsinnsatte i form av undervisning, ferdighetstrening og strukturerte samtaler. Vi ønsker å utvikle dette. Samtidig ønsker vi å se på hvilke programmer som gir best effekt, og kanskje også å prøve å samordne mye av den programvirksomheten som faktisk skjer.




Jeg vil også peke på at under behandlingen av den alminnelige delen i den nye straffeloven bad justiskomiteen departementet legge fram en egen sak for Stortinget om soningforholdene for personer som var under 18 år på fengslingstidspunktet. Jeg er glad for å kunne opplyse Stortinget om at jeg snarlig tar sikte på å legge fram en stortingsmelding om barn og unge i norske fengsler. Det er vårt håp og vår ambisjon at den skal presenteres for Stortinget før sommerferien.




Det er grunn til å tro at fengselsstraff har særlig negativ virkning på unge under 18 år. Den preventive effekten av et fengselsopphold er liten. Derfor vil det bare være i unntakstilfeller, der det er nødvendig for å beskytte samfunnet, at det kan forsvares å sette mindreårige i fengsel. Det beste for denne aldersgruppen vil som regel være en alternativ reaksjonsform. Målet på lengre sikt vil kunne være at unge under 18 år skal kunne dømmes til opphold i institusjon i stedet for fengsel. Arbeidet med unge innsatte krever en helhetlig innsats og et forpliktende samarbeid mellom ulike sektorer og forvaltningsnivå både før, under og etter varetekt og fengselsstraff. Jeg vil gå inn for å utvikle rutiner for hvordan foreldre, politi, barnevern, skole, helsevesen, domstoler og kriminalomsorgen skal samarbeide når barn og unge begår kriminelle handlinger. Den varslede stortingsmeldingen vil gi Stortinget en unik mulighet til å diskutere helheten i en slik satsing, og også gi det nødvendige politiske press, samtidig som man bidrar til å sikre gode løsninger for barn, som absolutt bør være andre steder enn i norske fengsler.




Jeg vil også bemerke til slutt at en av de gode bieffektene av å satse på innhold i soningen, er at det bidrar til økt sikkerhet. At folk blir engasjert i forhold til arbeid, utdanning osv. i fengslet, bidrar til å redusere risikoen for det vi oppfatter som uønsket atferd, og er i så måte et av de beste sikkerhetstiltakene vi kan ha.




I ettermiddag skal også jeg se Vardeteatret, som viser stykket sitt i Stortinget i dag. Det gleder jeg meg til. Jeg håper mange benytter anledningen til å få med seg dette. Det er også et tiltak som Justisdepartementet støtter og vil støtte i framtida. Det viser veldig godt at vi har mange bein å stå på for å gi folk mulighet til et nytt liv.




 Jeg takker for svaret. Vi er selvfølgelig veldig fornøyd med vår justisminister. Vi syns det er veldig bra at det er så stort trykk som det er nå, for å få til et bedre innhold i soningen. Det er noe vi har savnet gjennom mange år, da det stort sett bare har vært fokusert på midlertidige plasser, med minimal fokusering på hva innholdet egentlig skal være.




Jeg syns også det er grunn til å reflektere litt rundt sikkerheten. Det er veldig bra at justisministeren var inne på det helt på slutten. Det er noe med at man ofte tenker seg sikkerhet som noe statisk, noe som ikke har med relasjoner å gjøre. Det er helt feil. Vi vet at det å bygge opp et skikkelig system der folk føler seg ivaretatt, føler at de blir hørt, føler at noen faktisk bryr seg om hvordan de har det, og at de har noe meningsfylt å drive med, er den beste investering i sikkerhet som vi faktisk kan gjøre. Det gjelder både inne i fengslene og utenfor fengslene. Det å tro at folk vender det andre kinnet til hvis de blir slått, er faktisk ikke riktig. Det er stort sett slik at de slår tilbake.




Jeg må bare fortelle kort om et inntrykk jeg hadde da jeg hospiterte en uke i Berg fengsel for en del år siden. Vi skulle prøve å overtale en fange som satt på Ila, til å komme til Berg for å fullføre soningen i åpen anstalt. Det var en spesiell opplevelse. Jeg hadde vel aldri i mitt liv trodd at man måtte overtale noen til å komme seg over i en åpen anstalt når man satt i et slikt høysikkerhetsfengsel som Ila er. Men det måtte vi faktisk gjøre. Han var livredd for å reise derfra. Der hadde han levd sitt liv i fem–seks år, og han ønsket å fortsette å leve der. Men for samfunnet ville det være veldig farlig å slippe ham direkte ut blant vanlige folk – holdt jeg på å si – som da ville få et menneske som var veldig skadet og med store rusproblemer, i fanget. Vi må tenke mye mer på at folk skal ut en gang. Folk skal leve sine liv. De lever ikke sine liv i fengslene. De skal jo leve sine liv i samfunnet. Da må vi sørge for at overgangen blir best mulig, og at folk ikke blir dårligere i stand til å fungere som lovlydige borgere og som medborgere etter å ha vært i fengsel. Dette er også en kjempestor sikkerhetsmessig utfordring.




Jeg er kjempeglad for at justisministeren sier at han ønsker å bli Norges første KrAmi-minister. Det er veldig bra. Jeg er sikker på at det kommer til å bli lønnsomt. Jeg er sikker på at andre, f.eks. finansministeren, også kommer til å oppdage på budsjettene at dette lønner seg.




Jeg skulle også ønske at justisministeren til slutt ville si litt om Stifinner’n og den metodikken man bruker der, om det er noe han kunne tenke seg å støtte videre opp om, og om det er slik at man ønsker å satse på hjemmesoning på slutten av soningstida.




 Stortinget vil få rik anledning framover i løpet av de to nærmeste årene til å diskutere denne saken som reises i dag – heldigvis. Først og fremst trenger vi masse gode innspill, men jeg tror også at en ny tenkning i kriminalomsorgen, en ny utvikling og en annen retning enn det vi har sett tidligere, også vil fordre at vi skaper politisk legitimitet rundt de nye løsningene. Vi er helt avhengig av at det vil komme nye løsninger. Og jeg er sjeleglad for at vi har et så samlet storting – forleden diskuterte man bl.a. spørsmålet om konfliktråd for unge lovbrytere, og selv Fremskrittspartiet understreket betydningen av en rask reaksjon og betydningen av at man bruker f.eks. konfliktråd – at vi klarer å samle oss om dette. Så har vi en jobb også utad. Derfor er det viktig at vi har flere anledninger til å diskutere dette. Denne meldingen om barn og unge i fengsel, som jeg varslet, vil gi rik anledning til å diskutere det. Vi tar også sikte på å presentere en odelstingsproposisjon om køavviklingstiltakene og tiltak som vil bedre innholdet i soningen. Der vil nettopp flere av de forholdene som interpellanten reiser nå, bli reist fra vår side. Det står også i køavviklingsplanen vår.




Det er helt naturlig for oss å si ja til ytterligere satsing i forhold til Stifinner’n og prosjektet Firer’n i Trondheim osv. Vi ønsker oss flere liknende tiltak. Vi mener at det er en veldig korrekt måte å tenke § 12 på, hvor vi får utsluset folk i forhold til behandling. KrAmi har jeg kvittert ut, i den forstand at der mener jeg vi kommer til å levere overfor Stortinget, også helt uavhengig av om det er lønnsomt økonomisk. Det er lønnsomt menneskelig. Det er viktig.




Når det gjelder spørsmålet om hjemmesoning, framgår det av køavviklingsplanen vår at vi ønsker å få høringsinstansenes vurdering av det. Det er to elementer i det. Det første er muligheten for å gjennomføre kortere dommer, hvor folk er i arbeid, at man ikke river folk bort fra arbeid, behandling osv. Og, som interpellanten peker på, det andre er om det er mulig å se for seg mer progresjon i soningen ved at man faktisk blir løslatt litt før mot å akseptere hjemmesoning, hvis man da har bolig og mulighet til f.eks. arbeid, behandling og desslike og ikke kommer ut med to tomme plastposer. Det er viktige tiltak for å sikre rehabilitering, etter min mening, tiltak som Regjeringa er åpen for.




Så vil jeg til slutt også varsle at Regjeringa har som ambisjon å presentere en stortingsmelding om kriminalomsorgen som sådan i løpet av den stortingsperioden vi er inne i, hvor vi kan diskutere alle disse tiltakene i sin bredde, og se på hvordan vi utvikler straffereaksjonene totalt sett. Jeg mener at tiden er inne for det. Vi står overfor store utfordringer, men vi står også overfor store muligheter, og det er de mulighetene som Regjeringa ønsker å gripe fatt i.




 Eg er veldig glad for at denne problemstillinga vert reist, og at fokuset vert vridd vekk frå berre lengre straffer til både å straffa smartare og til innhaldet i soninga. Eit av hovudmåla med å bruka fengselsstraff er at straffa skal verka. Det kan kanskje verka banalt, men det vi søkjer å oppnå med ei straffegjennomføring, er at ein skal vera mindre kriminell når ein slepp ut, enn då ein kom inn.




Vi veit ganske mykje om dei som kjem i fengsel, bl.a. at ein av to kjem attende til fengsel i løpet av ein femårsperiode. Vi lykkast altså ikkje med halvparten av jobben. Derfor trur eg det er nyttig å sjå på nokre av dei tinga vi veit kan vera årsaka til at vi lykkast for dårleg med tilbakeføring til samfunnet etter soning.




Vi veit at over 60 pst. av dei innsette slit med store rusproblem. Då må vi gjera noko med områda der det oftast glepp: møtet med samfunnet etter soning og rusproblema. Derfor vil Arbeidarpartiet ha ein tilbakeføringsgaranti. Folk må få tilbod om utdanning, arbeidstrening eller behandling under og etter soning, og få ein reell sjanse til å bryta med eit tidlegare kriminelt liv når ein er ferdig med å sona. Då må ein òg ha ein plass å bu når ein kjem ut. Når vi veit at seks av ti av dei innsette slit med rusproblem og mykje av kriminaliteten vert gjord i rus, er det heilt openbert at det lønner seg å behandla folk for deira rusproblem.




Det vert òg eit paradoks for meg at ikkje alle politiske parti ser samanhengen mellom ein restriktiv ruspolitikk og kampen mot kriminalitet. Det er fleire måtar å ta tak i rusproblema på. Arbeidarpartiet ønskjer å utvida bruken av Narkotikaprogram med domstolskontroll. Her er det sett i gang eit prøveprosjekt i Bergen og i Oslo. Fordi Arbeidarpartiet meiner at det er betre å behandla folk for deira rusproblem enn at dei vert svingdørsbrukarar i norske fengsel, gir Regjeringa alt no signal i handlingsplanen mot soningskø om å utvida dette prøveprosjektet. Det er bra.




Gjennomføringa av narkotikaprogrammet føregår i eit samarbeid mellom ulike etatar, og det er oppretta eit tverrfagleg team som står for den faglege gjennomføringa av narkotikaprogrammet, og som bidreg til eit heilskapleg behandlings- og rehabiliteringstilbod. Desse teama består av kriminalomsorga, den kommunale sosialtenesta, opplæringssektoren og spesialisthelsetenesta.




Narkotikaprogram med domstolskontroll er ein alternativ straffereaksjon som vi ønskjer å utvida bruken av. Arbeidarpartiet vil også utvida promilleprogrammet til også å gjelda for andre rusmiddel enn alkohol. Auka bruk av § 12 er også eit aktuelt tiltak. Fengselsstraff utan vilkår skal gjennomførast i behandlingsinstitusjon. Auken i søknad om § 12-soning, der kriminalomsorga kan bestemma at fengselsstraff utan vilkår skal gjennomførast i behandlingsinstitusjon, er positiv. Men dessverre er det ventelister på opptil eit år ved dei institusjonane som er finansierte av helsevesenet. Det må dermed kjøpast plassar på institusjonar som ikkje er finansierte av helsevesenet. På lang sikt vil dette likevel vera god samfunnsøkonomi.




Når det gjeld dei som er dømde til fengsel utan vilkår, viser Fafos levkårsundersøking ein del trekk ved dei innsette, bl.a. at 70 pst. av dei innsette var arbeidsledige då dei vart fengsla. Kor stor er då sjansen for at dei skal få seg ein jobb når dei vert lauslatne, dersom vi ikkje gir dei anten undervisning, kompetanseheving eller arbeidstrening? Jo, han er liten, svært liten. Og dersom ein ikkje har jobb, er det vanskeleg å bryta den kriminelle løpebana.




Vi veit òg at over 40 pst. har grunnskulen som høgste fullførte utdanning, og nesten ingen har høgskuleutdanning. Derfor er det så viktig, det denne regjeringa har gjort ved at dei har fått auka midlar til undervisning til dei innsette. Den nye regjeringa har auka tilskotet til utdanning med over 21 mill. kr, og i tillegg har vi styrkt fengselsbiblioteka med 2 mill. kr. Dette er viktige og riktige tiltak.




Eg kan heller ikkje la vera å nemna barnevernet, for 30 pst. av dei innsette har vore i kontakt med barnevernet før dei fylte 16 år. Då er det etter mi meining feil medisin når det største opposisjonspartiet, som yndar å framstilla seg som kriminalitetsnedkjempingas kvite riddar, kuttar i barnevernet med 370 mill. kr i sitt alternative budsjett.




Eg er svært glad for den auken som kom i 2006-budsjettet til kriminalomsorga på 61,5 mill. kr, inklusiv andre departement sine budsjett. Dette vert følgt opp i revidertmed ei ekstra satsing på bortimot 72 mill. kr.




Vi er ikkje i mål. Vi har framleis eit stykkje veg å gå. Men denne regjeringa har i motsetnad til den førre vist evne og vilje til å styrkja innhaldet i soninga, slik at straffa samfunnet gir, er meir effektiv, og slik at dei innsette har større sjanse til ikkje å gå til nye kriminelle handlingar når dei slepp ut.




 Innledningsvis vil jeg bemerke en ting Storberget tok opp. Han sa at det var lett å ta folk, og lett å dem sette i fengsel. De soningskøene vi har sett i mange år, viser dessverre at det ikke er lett. Og han var inne på det med rask reaksjon. Også Fremskrittspartiet er enig i at det er viktig med rask reaksjon. Det å bygge ut fengselskapasiteten tilpasset det vi har behov for, og ikke det man kanskje ser at man har økonomisk ønske om, tror jeg er viktig. Derfor er det underlig, når man skryter av alt man har gjort hittil, at man ikke har lagt inn mer til f.eks. det nye fengselet i Halden enn det den forrige regjeringen gjorde. Samtidig synes jeg man kommer med uklare signaler i revidert i forhold til det nye fengselet i Indre Salten. Jeg håper og regner med at statsråd Storberget følger opp det videre.




Nå er kanskje ikke uenigheten i forhold til soning og rehabilitering så stor som den kan synes. Den største forskjellen ligger kanskje i at Fremskrittspartiet mener man bør ha lengre straffer, og at man må ha mindre bruk av f.eks. samfunnsstraff, og i forbindelse med hvilke forbrytelser vi skal bruke samfunnsstraff. Likevel har vi vært enige om ganske mye, både i forrige periode og i denne perioden. Det er spesielt i forhold til å tenke helhetlig, tverretatlig, når det gjelder tilbakeføring. Det kan ikke være sånn at hver etat skal sitte på sin tue og tenke at 

dette 

er ikke mitt ansvar, men 

dette

 er mitt ansvar. Her er det en viktig oppgave å samle det vi trenger for å få rehabilitert kriminelle. I den forbindelse har man også den nye NAV-reformen. Vi ønsker å utvide den til bl.a. sosialetat, slik at den blir enda bredere. Dette er oppfølging av mennesker som har problemer, og det mener jeg er viktig uansett om man er kriminell eller ikke.




Så er det en tilbakevendende sak med rus i fengsel. Det er beklagelig at det faktisk hender at folk bruker narkotika for første gang i fengsel. Sånn skal det ikke være. Derfor må man styrke kontrollen når det gjelder rus i fengsel, og styrke behandlingen. Man snakker om at så mange som sitter i fengsel, ikke har jobb. Det er kanskje ikke så rart hvis man har et omfattende rusproblem. Da må man opp og stå før man kan gå, og så kan man begynne å løpe. Der er behandlingen av rusproblemer ganske viktig – også utenfor fengsel. Fremskrittspartiet har gått i bresjen for medikamentell behandling. Man bør kanskje ønske mer bruk av det både i og utenfor fengsel.




Når det gjelder rehabilitering, er det kanskje ikke alle som kan rehabiliteres eller har behov for rehabilitering. Noen må også straffes, og noen bør straffes hardt. Jeg tenker f.eks. på kyniske kriminelle – som i NOKAS-saken – som med tanke på en pengegevinst ikke har skrupler med å ta livet av en politimann. Hvordan rehabilitere slike mennesker? De har kanskje ikke andre problemer enn griskhet og kynisme overfor andre mennesker.




Jeg var også inne på at vi har stor enighet om en del ting. Jeg er veldig glad for at Fremskrittspartiet i sin tid fikk Livet etter soning inn på statsbudsjettet. Den organisasjonen gjør en kjempebra jobb. Det var åpning av et nytt hus som WayBack har, nå nylig, og jeg synes det er veldig positivt at man har en så samlet holdning overfor det at det skal prioriteres. Vi har også andre organisasjoner som vi, både Fremskrittspartiet og i og for seg regjeringspartiene, er positive til å støtte. Det er f.eks. Alternativ til vold og Foreningen for Fangers Pårørende.




Det er en ting jeg etterlyser i forhold til rehabilitering og familie. Fremskrittspartiet hadde i budsjettet et forslag om at når en av foreldrene er inne og soner, så bør den andre i den perioden kunne ses på som eneforsørger, slik at man på en måte ikke straffer barnet og familien settes i en ytterligere vanskelig økonomisk situasjon på grunn av at en av foreldrene, som skal bidra hjemme til økonomi og andre ting, da ikke er til stede.




Vi må ha et mangfold i oppfølgingen. Også representanten fra Arbeiderpartiet var inne på at det offentlige kanskje ikke besitter alt av kompetanse og kunnskap – og best kunnskap. Vi har mange private behandlingsinstitusjoner som sitter på god kompetanse. Vi har f.eks. RIBO Attføringssenter, som gjør en god jobb, og mange andre private. Jeg mener at vi bør kunne bruke dem i størst mulig grad, for det vil samfunnet også vinne på.




Når det gjelder etterbehandlingen, tror jeg kommunene er viktige, og de må få en bedre kommunikasjon – det har jeg skjønt at statsråden også har tatt tak i – slik at man vet at man får en oppfølging når man kommer ut. Hittil har jeg følelsen av at kanskje både taushetsplikt og andre barrierer står i veien for det som kan være den beste oppfølgingen for den kriminelle.




 Representanten Inga Marte Thorkildsen har på vegne av Olav Gunnar Ballo tatt opp et tema som nok bør få mer oppmerksomhet framover. Gjengangerproblematikken i norske fengsler er et vitnesbyrd om at vi ikke lykkes med rehabiliteringen slik vi ønsker. For mange går inn og ut av fengsel, og vi må da stille oss spørsmålet om hva vi gjør feil som ikke greier å sluse flere fra soning og over i et lovlydig liv og tilbake til utdanning eller jobb, slik at man kan greie å ta vare på seg selv og sine nærmeste. Jeg tror vi skal være åpne for å lære av vellykkede tiltak nasjonalt, og også se hen til hva som gjøres i andre land.




Når kriminelle idømmes fengsel, er det et uttrykk for alvorlighetsgraden i den kriminaliteten som er begått, og at samfunnet må beskyttes mot vedkommende person. Samtidig er det en realitet at fengsel er et midlertidig tiltak, selv om en del lange dommer kanskje ikke oppleves slik av den innsatte selv. Rehabiliteringsperspektivet må derfor stå sentralt i soningen i den hensikt å unngå at den innsatte begår ny kriminalitet etter løslatelse, selv om løslatelsen kan ligge langt fram i tid.




Kriminalomsorgen er sentral i kriminalitetsbekjempelsen. Det er et poeng at innholdet i soningen bedre må tilpasses den enkelte, slik at færre straffedømte skal begå nye kriminelle handlinger, og at flere skal bli positive bidragsytere til samfunnet etter endt soning. Jeg tror vi alle skal erkjenne at i en situasjon med lang soningskø og press på maksimal utnyttelsesgrad i fengslene kan det være mer krevende enn tidligere å få til gode individuelle løsninger. Målet må imidlertid være at rehabiliteringen i fengslet tar nødvendig hensyn til den innsattes interesser og forutsetninger, fordi vi vet at dette kan være avgjørende for motivering og for vellykket rehabilitering.




Samarbeidet mellom kriminalomsorgen og øvrig hjelpeapparat må være tett og forpliktende, slik at den straffedømte får et individuelt tilpasset utdannelses-, arbeids-, sosial- og helsetilbud. Mange innsatte sliter med en kombinasjon av psykiske problemer og rusproblemer. Det psykiske helsevernet i fengslene må derfor styrkes gjennom et nært samarbeid mellom kriminalomsorg, rusomsorg og psykiatri. Jeg mener dette er en viktig forutsetning for å kunne stable folk på bena og sette dem i stand til å delta i utdannings- og arbeidstrening under soning. Den ansvarsavklaring som statsråden her tok til orde for, og sa at man hadde igangsatt arbeid rundt, er derfor veldig positiv.




Bondevik II-regjeringen la fram en stortingsmelding om utdanning i fengsel. Denne meldingen må følges aktivt opp. Her vil jeg si at grunnleggende lese- og skriveopplæring for svært mange vil være et viktig første steg på veien ut av kriminalitet.




Representanten Inga Marte Thorkildsen har i dag tatt til orde for utstrakt bruk av fotlenker og hjemmesoning, og begrunner dette med at det vil sikre at flere innsatte har hus i det øyeblikket soningstiden opphører. Jeg reagerer på denne begrunnelsen. For utgangspunktet må være at kriminalomsorgen uavhengig av soningssted og -vilkår må ha som mål at den som løslates, har et sted å bo. Hvis ikke vet vi at faren for ny kriminalitet er stor, og at selv de beste rehabiliteringsopplegg innenfor murene ikke er noen garanti for at hverdagen fikses, om starten på friheten er å bli satt på gata. Jeg tror vi ville følt oss ganske hjelpeløse noen hver hvis det skulle være situasjonen.




Jeg vil også utfordre representanten Thorkildsen i forhold til hvordan innholdet i soningen skal kunne sikres dersom SVs og Regjeringens antydede retning skal få gjennomslag. Videre vil jeg også anta at det vil være mer krevende å følge opp et stort antall hjemmesonere.




Å mestre hverdagen handler også om selvrespekt. Et sted å bo er kanskje det viktigste tiltaket for å motvirke rotløshet og gi folk et holdepunkt. Kommunene har et medansvar, og må sammen med kriminalomsorgen sørge for at straffedømte får god oppfølging etter løslatelse. For å hindre tilbakefall må det utarbeides individuell plan som hjelper den enkelte med bolig, utdannelse, arbeid og eventuelle sosial- og helsetjenester. Fra Høyres side vil vi sterkt understreke betydningen av at nødvendige midler må følge den løslatte, slik at en individuell plan faktisk kan oppfylles.




Mange frivillige gjør en stor og viktig innsats i fengslene og utenfor fengslene, og er viktige medspillere på veien mot rehabilitering. Dette er et samarbeid som det offentlige bør oppmuntre og videreutvikle i tiden som kommer.




Til slutt vil jeg si at det er svært positivt at statsråden nå varsler en stortingsmelding om barn og unge og straffereaksjoner. Fra Høyres side vil vi understreke at tydelig grensesetting og rask reaksjon overfor de yngste er nødvendig for å forhindre at unge mennesker utvikler mer omfattende kriminalitet, og dermed fratar seg selv viktige muligheter senere i livet. Så vi ser fram til behandlingen av den stortingsmeldingen.




 Svært mange av dem som sitter i fengsel, har vært straffedømt og fengslet tidligere. En høy andel av dagens innsatte vil bli dømt igjen. Årsakene til at dette skjer, er mange, og skylden kan ikke alene legges på straff som fenomen. Men når straffens virkning er beskjeden, må fokuset rettes mot innholdet. Ren oppbevaring gir dårlig grunnlag for rehabilitering.




Innsatte i norske fengsler får tilbud om utdanning, arbeid, avrusning, sinnemestring og psykisk rehabilitering. Fritidstilbudet er relativt variert, og flere steder er det lagt godt til rette for kontakt mellom innsatte og deres barn. Likevel er det mangel på relevante tilbud og nødvendig hjelp til alle, og flere innsatte opplever at tiden bak murene snarere er passiviserende enn utviklende. Dette er bekymringsfullt.




Soningskøen er lang. De siste årene har hovedprioriteringen derfor vært å skaffe flere soningsplasser. Dette er en nødvendig prioritering, fordi flere grunner tilsier at straffedømte raskt bør komme i gang med soningen. Økt kapasitet i fengslene fordrer imidlertid mer ressurser til straffens innhold. Også en straffedømt er et menneske med uendelig verdi. Dersom vi fengsler vedkommende uten samtidig å tilby hjelp og en meningsfull hverdag som kan gi grunnlag for et kriminalitetsfritt liv, bryter vi egne idealer. I noen grad skjer dette i dag.




Fengselsstraff er samfunnets strengeste reaksjon overfor enkeltmennesker. Betenkelighetene ved bruk av fengsel er mange – derfor skal denne reaksjonen kun velges når andre alternativer ikke er tilstrekkelige. Særlig skal man være varsom med å bruke fengselsstraff overfor unge lovbrytere. Påtalemyndighet og domstol kan og bør derfor velge alternative reaksjonsformer når det er forsvarlig og hensiktsmessig.




Mindre alvorlige lovbrudd sanksjoneres gjerne ved bøter eller overføres til behandling i konfliktråd. Her møtes partene i saken. De får snakket ut, og skadevolder gis mulighet til å gjøre opp for seg.




Samfunnsstraff er en stadig mer brukt sanksjonsform. Når samfunnsstraff velges, pålegges lovbryteren et visst antall timer med samfunnstjenlig arbeid. Denne straffen forsøkes ofte gjennomført parallelt med skolegang og eventuelt arbeid. Vi vet at dette gir best sjanse for stopp i en kriminell karriere.




Den nyeste reaksjonsformen er såkalt Narkotikaprogram med domstolskontroll. Programmet kan inneholde individuelt tilpassede behandlingsopplegg, utdannings- og arbeidstiltak, booppfølging, fritidsopplegg og tiltak som er viktige for den enkeltes rehabilitering og integrering i samfunnet. Målet med dette er både å forbedre de praktiske hjelpe- og behandlingstilbudene for tungt belastede rusmiddelmisbrukere og å forebygge ny kriminalitet.




Rettsstatens store dilemma er at straff virker dårlig – samtidig er straff vårt svar på alvorlige kriminelle handlinger.




Samfunnet har et berettiget behov for å beskytte seg. Rettferdighetshensyn og hensynet til sosial ro umuliggjør apati i møte med lovbrudd. Prevensjonshensyn gjør dessuten reaksjon nødvendig. Men vår moralske rett til å påføre andre en straff, altså et onde, avhenger av at straffen har en hensikt utover å ivareta andres interesser. Straffen må gi den innsatte en plattform til noe nytt og bedre. Det er en felles plikt å legge til rette for at det kan skje.




 Straff skal tene to formål. Straffa skal vere så streng at ho hindrar gjentaking, samtidig som andre blir skremde frå liknande lovbrot. Samtidig, og like viktig: Soningstilhøva må vere slike at den enkelte er i stand til å vende tilbake til eit normalt liv etter soninga. Eit grunnleggjande prinsipp må vere at kvar enkelt straffedømt blir gjeven ei individuell handsaming når det gjeld vurdering av soningstilhøve og rehabilitering.




Senterpartiet er oppteke av ei heilskapleg kriminalitetsnedkjemping. Rehabilitering av straffedømde er ikkje berre å gje den straffedømde ei meir meiningsfull soningstid og gjere han betre rusta til å møte kvardagen, men god rehabilitering er òg god førebygging. Styrking av skule, bibliotek og helsetilbod i fengsla er mellom dei beste tiltaka vi kan setje i verk. Frå Senterpartiet si side er vi glade for at Regjeringa alt har starta arbeidet med å styrkje dette feltet, og statsråden har på ein god måte gjort greie for det arbeidet. Styrkt rehabilitering på rusområdet må skje samtidig med ein auka innsats for å stoppe rusmiddeltilgangen i fengsla.




Senterpartiet meiner at eit av hovudfokusa våre i kriminalitetsnedkjempande arbeid må vere å hindre at dei ungdommane vi har på galleriet her, og andre ungdommar rundt om i samfunnet ikkje vel ei kriminell løpebane. Då har det mykje å bety at dei som kjem ut frå fengsla, har som mål å skaffe seg eit normalt liv og ikkje fungerer som personar som rekrutterer og lærer opp andre til kriminalitet. Her er rehabilitering verkeleg nøkkelen.




Regjeringspartia er opptekne av ei heilskapleg tenking. Justisområdet er verkeleg eit felt der vi må tenkje heilskap, førebyggjande gjennom kommunesektoren, alt frå barnehagetilbod, godt skuletilbod og helsetilbod til fritidstilbod mv., i tillegg til å hindre gjengangarar i fengsla ved å gje dei ny start og ei vellykka tilbakeføring til samfunnet, der dei bryt med tidlegare miljø. Det er ikkje noko enkelt fasitsvar på kriminalitetsnedkjemping, men det er avhengig av eit systematisk og målretta arbeid – og av heile tida å sjå heilskapen.




 Justisministeren hadde en veldig grei og god oppsummering i dag om satsingen, og den skal han ha ros for. Han fortalte oss at en vil ha en ny retning. Det skal bli interessant å se i hvilken retning dette går, men jeg er sikker på at vi vil være enige om mye når det gjelder den videre retningen som justisministeren ønsker.




Det blir for mye å gå inn på alt det justisministeren var inne på, men det er en liten ting som har vært oppe i media i dag, nemlig soning hjemme. Det høres jo veldig bra og fint ut, men da lurer jeg på hvordan justisministeren vil takle at de fleste av disse som egentlig skal hjem og sone, ikke har noe hjem å gå til. De fleste leier en bolig. Når de da skal inn og sone, blir de sagt opp, og så har de ikke noe å gå tilbake til. Det de har, er den berømte plastposen som de får med seg ut fengselsdøra, og da er spørsmålet hvor de egentlig havner. Hvis de skulle være så heldige å ha et hjem, er det dessverre slik at det ofte er der mange av problemene ligger, det er ofte der mye av volden skjer, og hvis man sender disse for tidlig inn i et slikt hjem, vet vi alle hvordan det ville være. Men jeg er sikker på at justisministeren vil ta fatt i det, og det vil jo være interessant å ta del i den store utfordringen som en får der, og se hvordan han vil gjøre det.




SV hadde som vanlig et oppgulp om Fremskrittspartiet her, og tok for seg Ulf Erik Knudsen, at han bare ville ha mer vann og brød. Det er jo tilforlatelig at SV vanligvis har veldig stor omsorg for kriminelle, men hva da med ofrene? Det er vel snart på tide at vi kunne ha en interpellasjon her om ofrene, og ikke bare de kriminelle.




Til slutt: Jeg er også helt enig med justisministeren når det gjelder at han vil gi forbryterne straff, og at det skal være en rask reaksjon, så i det hele er jeg veldig godt fornøyd med justisministeren. Men en del andre representanter har det jo vanligvis med å fordreie en del av Fremskrittspartiets synspunkter, og det hadde også representanten Heggø, som kom med det vanlige nok en gang, at vi kutter mye i barnevern. Vi kutter ikke i barnevern, jeg må bare si det en gang til, vi kutter i administrasjon, og det er noe annet.




 Jeg syns det har vært en bra debatt, og det har vært en god tone mellom partiene. Jeg kan jo starte med, siden jeg var kritisk til Fremskrittspartiet – og er det også – og den tilnærmingen hvor man setter opp en motsetning mellom ofre og dem som har begått kriminelle handlinger, at vi mener det ikke nødvendigvis trenger å være en motsetning, hvis vi har som utgangspunkt at vi ønsker å forhindre at vi får nye ofre. Det bør være et felles utgangspunkt. Da er spørsmålet: Hvordan får vi til det? Det må ikke være noen tvil om at også SV mener det er viktig at folk skal ta sin straff, at vi skal ha god oppklaring, og at folk skal gjøre opp for seg. Men spørsmålet er: Hvordan gjør man det best mulig? Vi tror ikke det er sånn at jo hardere og tøffere vi forholder oss til dem som har begått en kriminell handling, jo større sannsynlighet er det for at de ikke begår en ny kriminell handling. Det er vårt utgangspunkt.




Så må jeg si at jeg syns det har vært bra å se hvordan Fremskrittspartiet har brukt sin påvirkningskraft overfor forrige regjering til å sikre penger til bl.a. WayBack, Livet etter soning, og det har vi gitt uttrykk i flere omganger. Det står det stor respekt av. Det er veldig bra. I tillegg har vi hatt et godt samarbeid når det gjelder Alternativ til Vold, som også spiller en viktig rolle når det gjelder rehabilitering og muligheten til å ta et oppgjør med sine voldsproblemer – og ofte også bearbeide opplevelser som mange har hatt i barndommen, og som viser seg å gå i arv.




Når det gjelder hjemmesoning, tenker jeg sånn at det kan være et bra virkemiddel bl.a. for å sikre folk en bolig ved løslatelse. Tida etter at de er løslatt fra fengsel, er, som mange har vært inne på, en kritisk fase, og veldig mange har ikke et sted å bo. I utgangspunktet skulle det være noe man skulle løse. Folk skulle ha et sted å bo når de løslates, noe som også representanten Aspaker var inne på. Målet må jo være at folk har et sted å bo.




Men så er spørsmålet: Hva har skjedd de siste årene? Det som har skjedd, bl.a. under den Høyre-dominerte regjeringen som Aspaker tilhørte sjøl, er at det har vært mye mindre sosial boligbygging. Det er et rått boligmarked der ute som sørger for at det er de sterkestes rett som gjelder. Bostedsløsheten har økt ganske dramatisk de seinere åra, og mange av disse menneskene kommer fra fengsler eller fra institusjoner og har store problemer, psykiske lidelser, rusproblemer osv.




Ett tiltak kunne være å sørge for at man kunne gjennomføre siste delen av soninga i en bolig, og at det ble et tverretatlig ansvar å sørge for den boligen. På den måten sikrer vi også at det ikke blir klassejus, som noen har vært inne på, der bare de som har bolig fra før, får muligheten til å sone hjemme. Jeg tror dette kan fungere veldig bra, og jeg tror at i en kombinasjon med det nevnte KrAmi-programmet vil det kunne ha ganske stor effekt.




 Jeg vil bare avrunde for min egen og Regjeringas del med å uttrykke stor begeistring for at Stortinget er så samlet i et så viktig spørsmål. Jeg mener at det er en forutsetning for at vi skal kunne tenke nytt, men også for å kunne utvikle de ordningene som i dag fungerer veldig bra, for det er mye innen kriminalomsorgen som også fungerer bra. Skal vi klare den jobben, tror jeg det er en forutsetning at vi står samlet så langt som vi kan om tiltakene, ikke minst for at folk ute skal støtte opp om dem, og for at instrumentene skal ha tillit. Det er utrolig bra. Slik sett har dette vært en viktig debatt også for meg i dette arbeidet, med innspill som jeg kan bringe tilbake til departementet.




Jeg vil også si at representanten Kvalbein i sitt veldig gode innlegg var inne på kanskje noen av de aller viktigste dilemmaene i forhold til bruken av straff som vi står overfor. At vi er så pass våkne i forhold til de problemstillingene, tror jeg vil bidra til at vi får gode løsninger over mange partigrenser.




Så reiste representanten Thore A. Nistad spørsmål rundt dette med hjemmesoning – berettigete spørsmål, og gode spørsmål i forbindelse med hjemmesoning, helt åpenbart. Vi har nå sendt det ut på høring. Det er klart at før Regjeringen konkluderer og kommer tilbake til Stortinget med hvordan dette skal innføres eller implementeres i strafferettslig sammenheng, er det særdeles viktig å se på de to problemstillingene som Nistad trekker opp. Spørsmålet om å være i posisjon til egen bolig er åpenbart viktig. Det vil være nytteløst å snakke om hjemmesoning andre steder, men vi kan heller ikke tenke så svart-hvitt i denne sammenheng som at hele gruppa er uten bolig. Det vet vi ikke er riktig.




Så ligger det et sterkt motiv for myndighetene til å bidra til bolig hvis man etablerer en straffereaksjon som i større grad skal ta sikte på at man kan få ta opphold i bolig, selvfølgelig kombinert med andre tiltak som vi ser lar seg gjennomføre.




Så reiste Nistad også et viktig spørsmål omkring hva slags innhold som møter vedkommende når han kommer tilbake til denne boligen. Det er åpenbart et viktig moment i vurderingen av om hjemmesoning skal kunne gis, og som jeg syns det er viktig at vi har med oss. Men som overalt i strafferetten og overalt i kriminalomsorgen er det jo ingen tiltak som generelt vil passe for alle. Det vil også med en sånn type straffereaksjon bli aktuelt å basere det på undersøkelser om personlig egnethet, som vi gjør i forhold til samfunnsstraff og en del andre reaksjoner. Det som nettopp skal være styrken i hele kriminalomsorgen, er at vi reagerer individuelt og tilpasser tiltak som skal hjelpe den enkelte til å få et bedre liv.




Alt i alt har det kommet gode innspill som Regjeringen skal ta med seg i det videre arbeidet med dette.




 Interpellasjonsdebatten er dermed over.





                    
                    
                    

 Etter ønske fra transport- og kommunikasjonskomiteen vil presidenten foreslå at taletiden begrenses til 35 minutter og fordeles med inntil 5 minutter til hvert parti.




Videre vil presidenten foreslå at det gis anledning til replikkordskifte på inntil fem replikker etter innlegg fra medlemmer av Regjeringen innenfor den fordelte taletid.




Videre blir det foreslått at de som måtte tegne seg på talerlisten utover en fordelte taletid, får en taletid på inntil 3 minutter.




– Det anses vedtatt.




 

(ordfører for saken):

Stortinget skal behandle innstilling i sak om Dokument nr. 8:18 for 2005-2006, et privat forslag fra representantene Torbjørn Hansen, Trond Helleland, Petter Løvik, Øyvind Halleraker og Jan Tore Sanner.




I dokumentet foreslås det å pålegge flyselskapene å offentliggjøre kanselleringsinformasjon og andre tiltak som kan bedre konkurranseforholdene og passasjerrettighetene i norsk luftfart. Forslagsstillerne har fremsatt tre konkrete forslag knyttet til disse forholdene.




Dokumentet har på vanlig måte vært forelagt statsråden til uttalelse, og svaret følger saken som trykket vedlegg. Henvendelsen fra komiteen er sendt 9. februar 2006, og svaret fra statsråden er datert 24. mars. Det er ikke bare i flytrafikken det inntreffer forsinkelser og ventetid.




Komiteen er delt i synet på de tre forslagene. Flertall og mindretall redegjør selv for sine syn. Et varierende mindretall fremmer forslag i saken, og en samlet komite foreslår at dokumentet vedlegges protokollen.




Regulariteten i norsk flytrafikk har vært svak høsten 2005 og tidlig på året 2006. Fremskrittspartiet vil understreke at både flytilbudet og regulariteten i tilbudet har stor betydning for den enkelte reisende, for bedriftene og for næringslivet i hele landet. Lange perioder med store forsinkelser og omfattende kanselleringer i rutetilbudet er derfor uakseptabelt.




Fremskrittspartiet vil også understreke at velfungerende konkurranse i luftfarten er avgjørende viktig for å sikre et best mulig tilbud til alle reisende i hele landet. Derfor er det viktig at lov- og regelverk legger til rette for en velfungerende konkurranse, og derfor er aktivt tilsyn med at lov- og regelverk følges av aktørene innen luftfarten, også viktig. På bakgrunn av situasjonen høsten 2005 og tidlig på året 2006 mener Fremskrittspartiet det er nyttig å se nærmere på de tre forholdene som forslagsstillerne peker på.




Først til kansellering. Fremskrittspartiet ønsker offentliggjøring av kanselleringsstatistikk. Informasjon om kansellering må være lett tilgjengelig for den enkelte reisende og for offentligheten. Informasjon om kansellering bør være tydelig. Det er ikke tilstrekkelig bare med gjennomsnittstall, men også tall som tydelig viser kanselleringsomfang for enkelte ruter og for de enkelte avganger over en viss tidsperiode.




Komiteens medlemmer fra Fremskrittspartiet, Høyre, Kristelig Folkeparti og Venstre ønsker et nytt regelverk om kanselleringer. Det er kjent at nytt regelverk er under utarbeidelse i EU. Disse partiene mener det kan ta tid før et slikt regelverk er innpasset i norsk rett; derfor bør lov eller forskrift komme på plass straks.




Jeg tar opp forslag fra disse partiene om dette, slik det er referert i innstillingen.




Så til passasjerenes rettigheter. Fremskrittspartiet er kjent med at det pågår høringsrunde om endring i luftfartsloven som skal styrke håndhevelsen av flypassasjerenes rettigheter, og vil avvente egen sak til Stortinget om dette. Fremskrittspartiet har merket seg at det åpenbart er behov for at flyselskapene mer åpent og aktivt informerer flypassasjerene om rettigheter som faktisk gjelder både ved kansellering og ved forsinkelser. Komiteen har selv opplevd dette på reise. Fremskrittspartiet oppfordrer aktørene selv og sektorens tilsynsmyndighet til aktivt å sørge for at dette forholdet bedres.




Når det gjelder økt konkurranse: Innenlands flytrafikk i Norge domineres fortsatt av ett selskap, og svært mange reisende som velger fly som fremkomstmiddel, er avhengig av denne ene leverandøren. Det er grunn til å peke på at Konkurransetilsynet har reagert mot denne ene leverandørens underprising på to strekninger i Norge, og det er viktig at et aktivt tilsyn videreføres både i år, 2006, og i 2007.




Etter Fremskrittspartiets mening er det grunn til å se nærmere på mulige tiltak for å skape økt konkurranse i innenlands luftfart, og jeg tar opp felles forslag fra partiene Fremskrittspartiet, Høyre og Venstre om dette, slik det fremgår av innstillingen.




Jeg finner grunn til å peke på at det er gjennomført åpen høring om denne saken. Fra NHO Luftfart ble det underlig nok stilt spørsmål om nødvendigheten av hele forslaget. Jeg vil hevde at mange bedrifter over hele landet som hyppig bruker fly, vil understreke behovet nettopp for de forslag som er tatt opp i dokumentet, og ikke minst etterlyse tiltak som kan gjøre konkurransen bedre og avhengigheten av den ene, dominerende leverandøren betydelig mindre. Jeg antar at mange av de bedriftene som har målbåret et slikt syn, faktisk er medlem av NHO.




Til slutt tar jeg opp Fremskrittspartiets forslag om å legge frem en egen luftfartsplan for årene 2007–2010.




 Representanten Arne Sortevik har tatt opp de forslagene han refererte til.




 Eg har forståing for dei forslaga som er sette fram her, for det har vore uakseptable forhold i flytrafikken dei siste åra, med forseinkingar og kanselleringar. No kjem jo dette av mange forhold, m.a. flygeleiarsituasjonen, så mykje av dette ligg utanfor flyselskapa sitt ansvarsområde. Men noko har òg flyselskapa ansvar for.




Dei som har vore skadelidande, er passasjerane, og derfor er det behov for auka fokusering på dette med forseinkingar og kanselleringar. Det gjeld både hyppigheit og årsaker – kvifor dette skjer.




Det er så absolutt behov for å få klargjort passasjerrettane og handhevinga av desse rettane og òg vurdere å auke rettane.




Heile situasjonen det siste året har aktualisert dette området. Mykje er gjort, og mykje er på gang. Statsråden har teke prisverdige initiativ i så måte. Det er tiltak som på mange måtar fangar opp og kjem forslagsstillarane sitt ønske om auka fokusering på betring av passasjerrettar og informasjon i møte.




Allereie frå i fjor, frå 17. februar 2005, har vi hatt EU-reglar – ei forordning om kompensasjon og assistanse til passasjerar ved nekta ombordstiging og ved innstilt eller vesentleg forseinka flyging. Men det har skorta nokså mykje på informasjon til passasjerane på det området.




Det er frå departementet utarbeidd eit utkast til endring i luftfartslova som er sendt ut på høyring. Det imøtekjem to av hovudutfordringane, nemleg for det fyrste om ei styrking av det offentlege tilsynet med passasjerrettane, og for det andre auka klagerettar og ikkje minst oppretting av ei klagenemnd som flypassasjerane kan halde seg til. Ei styrking av det offentlege tilsynet med passasjerrettane, som ligg i høyringsutkastet, vil òg innebere at myndigheitene vil få sanksjonsmoglegheiter overfor selskap som ikkje rettar seg etter informasjonsplikta.




Når det gjeld konkurransesituasjonen, som forslagsstillarane òg fokuserer på, er det jo eit faktum at flytrafikken er fullt ut liberalisert. Fornyingsministeren har bedt Konkurransetilsynet ha særleg merksemd på luftfarten.




Når det gjeld spørsmålet om offentleggjering av informasjon om kansellering og om årsaka, er det ei ny forordning på gang som gjer det mogleg å samanlikne kvaliteten på tenestene. Her har EU-kommisjonen annonsert at dei vil leggje fram forslag i løpet av andre kvartal 2006. Derfor ligg det veldig mykje i kjømda som vil imøtekome det ønsket som er sett fram her.




Heilt til slutt vil eg dvele litt ved den manglande informasjonen til passasjerane som ein har registrert. Forbrukarrådet har lagt fram ein rapport om dette etter å ha følgt med på kor god denne informasjonen har vore det siste året. Etter EU-pålegget skal det allereie ved innsjekkingsskranken vere ein informasjon til passasjerane. Det viser det seg at flyselskapa har bortimot neglisjert. Eg må seie at det vitnar nesten om mangel på respekt for eigne kundar og passasjerar når det ikkje er gjort, og eg føreset no at det er ei betring på gang på dette området. I alle fall er det veldig bra at Regjeringa no har utarbeidd retningsliner som legg opp til ei styrking av tilsynet og ei etablering av klagenemnd, som alt i alt vil styrkje passasjerrettane på dette området.




 2006 er i ferd med å gå inn i historien som Luftfartens annus horribilis. I tillegg til alle problemene i Avinor både med flygeledelse, nye sikkerhetskontroller og andre hendelser har flyselskapene, spesielt SAS Braathens, hatt mange kanselleringer som gjør passasjerene til fortvilte kasteballer som aldri vet hva som skjer når de setter seg i bilen, i bussen eller på toget for å komme til flyplassen.




Regulariteten i norsk flytrafikk har vært svak høsten 2005 og hittil i 2006 grunnet flere forhold, som nevnt ovenfor. Flytilbudet har stor betydning for den enkelte reisende, for bedrifter og for det regionale næringslivet mange steder i Norge. Derfor har det samfunnsmessig betydning at flytilbudet er godt utbygget, har høy kvalitet og høy regularitet. Konkurranse i luftfarten er et sentralt virkemiddel for å sikre et best mulig tilbud til de reisende. Erfaringene fra etableringen av Norwegian som en ny aktør i norsk luftfart etter sammenslåingen av Braathens og SAS viser med stor tydelighet hvordan konkurranse både øker tilbudet av flyreiser og presser ned prisnivået.




Med bakgrunn i de positive erfaringer med etableringen av Norwegian som skjedde etter at regjeringen Bondevik II gjennomførte en rekke målrettede konkurransepolitiske tiltak, bør Norge legge til rette for enda mer konkurranse på området. Erfaringene med høy kanselleringsfrekvens forsterker dette behovet. Målsettingen må være at kundenes interesser blir bedre ivaretatt.




TV 2 viste i en serie reportasjer i desember 2005 og januar 2006 at flyselskapet SAS Braathens hadde svært høy kanselleringsfrekvens på enkelte flyruter, bl.a. mellom Oslo og Bergen og Oslo og Trondheim. Enkelte ruter hadde vesentlig høyere kanselleringsfrekvens enn andre ruter. Kanselleringene førte til et betydelig engasjement fra kunder, bedrifter og næringsorganisasjoner og kom på toppen av problemene i luftfarten forårsaket av flygelederproblematikken i Avinor.




Konkurranse om flypassasjerer baserer seg på flere produktfaktorer. Pris pr. flyreise er en viktig konkurranseparameter. Kvalitet og komfort, tilbud av varer og annet under flyreisen og mulighet for setereservasjon kan også påvirke kundenes valg av selskap. Selve utbudet av flyruter antas også å ha stor betydning for salg av flybilletter. Jo mer omfattende rutetilbud, desto flere billetter solgt. De fleste av disse konkurransefaktorene har kundene gode muligheter til å kontrollere og få med i sin vurdering ved kjøp av flyreise.




Når omfanget av kanselleringer og forsinkelser blir stort, vil imidlertid også pålitelighet være viktig for de flyreisende. Har et selskap mer kanselleringer enn et annet selskap, kan det påvirke kjøp av flybillett. Videre vil høy kanselleringsfrekvens på enkeltruter kunne påvirke interessen for å kjøpe billetter på denne ruten.




Høyre har derfor fremmet tre forslag for å gjøre det mer forutsigbart å være flypassasjer, samtidig som selskapene får en informasjonsplikt som forhåpentlig gjør det vanskeligere å foreta kanselleringer når det ikke er tilstrekkelig grunn til dette.




I statsrådens svar, som er delvis imøtekommende, henvises det til at et arbeid er på gang i EU, og at en vil avvente resultatet av dette før en foretar seg noe. Regjeringspartiene slutter seg til dette. Det er interessant å merke seg at SV og Senterpartiet nå vil avvente hva som skjer i EU, før de vil foreta seg noe for å hjelpe norske flypassasjerer som flyr i Norge. Det er nye toner fra det hold. Kunne ikke Norge gått foran, vist handlekraft, satt skapet på plass og gitt flypassasjerene et lysglimt i en ellers mørk hverdag?




Som stortingsrepresentant, men også som privatperson, er jeg ofte ute og flyr. Siste gang jeg hadde «skrekkgleden» av å fly, kom jeg til Gardermoen med en liten baby på seks uker og fikk sjekket inn. Og idet jeg skal få billetten, får jeg beskjed om at flyet er kansellert. Denne gang var det Norwegian. Tilbudet da var buss til Trondheim. Det er ikke akkurat det en ser fram til når en får satt seg på flytoget med barn og barnevogn, når en har sjekket inn, osv. Det er for dårlig informasjon. Det var ikke ett ord om hva som var årsak til kanselleringen. Dette er noe svært mange opplever og er svært frustrert over.




Jeg håper at Regjeringen nå viser handlekraft og raskt kommer på banen med et forslag som vil bedre rettighetene for passasjerene. Det er mulig at vi må vente på EU. Jeg trodde ikke det var nødvendig eller avgjørende, i hvert fall ikke med en statsråd fra Senterpartiet. Men det er i alle fall på tide at staten nå gir klar beskjed om at kanselleringsstatistikk og årsaken til den enkelte kansellering skal bli gjort tilgjengelig på en enkel og forståelig måte for den enkelte flypassasjer.




Solveig Horne hadde her overtatt presidentplassen.




 Det er klart at SV og Senterpartiet vil vera opptekne av å samarbeida med EU når det er noko å samarbeida om – lat det ikkje vera nokon tvil om det – også i denne saka.




Eg har stor forståing for mange av desse forslaga som Høgre no kjem med – i opposisjon. Eg hadde jo håpt at dei kunne vist litt handlekraft medan dei var i regjering, og ordna og rydda opp i desse tinga sjølve. Men det er tydeleg at den handlekrafta ikkje var der då dei var i posisjon. Det er lettare å visa handlekraft når ein er i opposisjon. Dette fortel vel litt om Høgre sin posisjon.




Er det noko denne regjeringa, med samferdsleministeren, har gjort, er det nettopp å visa handlekraft i desse spørsmåla. Det er ikkje så veldig kompliserte spørsmål. Ein har bl.a. starta arbeidet med å sjå på korleis Avinor fungerer i forhold til utskiftingane der, som har vore nødvendige – ikkje av partitaktiske omsyn, men av nødvendigheitsomsyn. Ein har òg sagt at ein no skal styrkja tilsynssida, ein skal koma med fleire tiltak, og ein skal styrkja klageretten. I det heile har ein gripe fatt i det som forslagsstillarane er opptekne av no etter at dei kom i opposisjon.




Lat meg dvela litt ved konkurransesituasjonen. Eg trur at ein òg må hugsa på at Noreg er eit lite land, og ein kan ikkje ha stor flykapasitet på alle landets flyplassar. Men ein må sørgja for at ein har ein politikk der ein tener distrikta og flyplassane i distrikta òg, for det som har vore politikken til den førre regjeringa, er jo at me overlèt dette mykje til konkurransen. Me må ha ein bevisst politikk som sørgjer for at dei som bur i distrikta, faktisk har eit flytilbod. Ein klarer likevel ikkje å ha ein konkurranse alle stader i dette vesle landet, sånn som Høgre eigentleg ønskjer seg.




Eg ser at òg Venstre er med på dette: Ein må jo tenkje seg om. Viss ein skal konkurrera på kvar enkelt flyplass og køyra rundt med tre, fire forskjellige selskap med tomme fly, vil vel det ha nokre konsekvensar i forhold til om konkurransen skal vera eit element knytt opp mot klimagassutslepp og miljøproblematikk. Derfor har denne regjeringa ei heilt anna offensiv haldning i høve til dei alternative transportmidla. No utgreier me dette med høgfartsbanar, som kan vera eit alternativ til ein aukande flytrafikk som forureinar. Då får ein bl.a. ei utgreiing knytt opp mot aust–vest-sambandet, Oslo–Vestlandet, som blir viktig som eit alternativ, og som er noko heilt anna enn eit konkurrerande flyselskap. Så Regjeringa har allereie kome med mange tiltak. Samferdsleministeren har fleire gonger gjort ting som har ført til betring. Men det står igjen ei rekkje tiltak, og desse tiltaka kjem Regjeringa altså tilbake til om kort tid. Kor kort tid, det må samferdsleministeren sjølv svara på, men dette er spørsmål som opptek denne regjeringa, og som me skal gjera noko med når me no er i posisjon.




 I Norge har lufttrafikken en helt avgjørende samfunnsbetydning. Landet er langstrakt, og reiseavstandene er lange. Over lengre distanser har flytransporten i dag få eller ingen konkurrenter. I mange regioner er fly det eneste reelle alternativ. Reisebehovet og avstandene gjør at vi nordmenn flyr mer innenlands enn andre folk i Europa. Det er bare islendingene som har høyere antall flybevegelser innenlands i forhold til folketallet enn det vi har i Norge. Mange nordmenn er altså avhengige av luftfarten, og enkeltpersoner, næringsliv og bedrifter er helt avhengige av at flytrafikken fungerer som den skal.




Norsk luftfart preges for tiden av stor uro, uforutsigbarhet, svak regularitet, trusler om trafikkstans og store forsinkelser. Flypassasjerer kan ikke lenger være trygge for at flyene går når de skal, at de ikke er kansellert eller sterkt forsinket. I løpet av det siste året har problemene i norsk luftfart stått i kø, og problemene har skyldtes forhold både utenfor og innenfor flyselskapenes ansvarsområde. Forslagsstillerne tar derfor betimelig opp viktige spørsmål i det private forslaget som vi nå behandler.




Dokumentet inneholder tre forslag. Kristelig Folkeparti mener at Regjeringen møter to av forslagene på en god måte, men på ett punkt fremmer vi sammen med Høyre, Venstre og Fremskrittspartiet et eget forslag. Det skal jeg komme tilbake til.




Det er positivt at Samferdselsdepartementet ønsker å styrke håndhevelsen av flypassasjerenes rettigheter og derfor nå har sendt utkast til endringer i luftfartsloven ut på høring. Det hersker liten tvil om behovet for at flyselskapene mer åpent og aktivt informerer flypassasjerene om de rettigheter som gjelder ved kansellering og forsinkelse. Både aktørene selv og sektorens tilsynsmyndigheter må sørge for at denne informasjonen bedres. Alle selskapene som flyr i Norge, har i dag en informasjonsplikt. Forbrukerrådet har påpekt at de ikke oppfyller denne plikten i tilstrekkelig grad. Kristelig Folkeparti imøteser Regjeringens forslag til endringer som kan bedre passasjerrettighetene, men ser ikke behov for å fremme forslag i og med at Regjeringen allerede er i gang med å forberede lovendringene.




Det norske flymarkedet er i dag avregulert. Vi har fri konkurranse i norsk luftfart. Allikevel har vi en rekke utfordringer på det regionale nettet knyttet til konkurranse og pris. Her har ministeren varslet gjennom media at hun vil komme tilbake med forslag til løsning i forbindelse med neste konsesjonsrunde, så her venter vi i Kristelig Folkeparti spent på utspill fra departementet.




Når det gjelder det foreliggende forslaget mener Kristelig Folkeparti at Konkurransetilsynet gjør en god jobb og aktivt følger situasjonen i markedet. I Kristelig Folkeparti vil vi følge konkurranseutviklingen i innenlands luftfart nøye, og vi er til stadighet på leting etter alternative tiltak som kan bidra til å øke konkurransesituasjonen.




Det siste årets mange kanselleringer og forsinkelser har med all mulig tydelighet illustrert behovet for bedre informasjon om hvilke flyavganger som ofte eller regelmessig er forsinket eller kansellert. Allerede når kunden bestiller billett, bør informasjon om de enkelte avgangenes regularitet være tilgjengelig. I spesifiserte rutetabeller med oversiktlig informasjon og på flyselskapenes bookingsider bør flyselskapene legge ut slik informasjon. På den måten kan vi reisende selv velge om vi vil ta sjansen på å bestille plass på en avgang som ofte er innstilt eller forsinket, eller om vi ønsker å velge en annen, mer stabil avgang. Flyselskapene må begynne å offentliggjøre informasjon som muliggjør sammenligning av kvaliteten på tjenestene.




Kristelig Folkeparti støtter derfor mindretallsforslag nr. 1.




 I lys av en rekke hendelser som har forårsaket svak regularitet i flytrafikken den siste tiden, er dette en veldig viktig debatt.




I løpet av vinteren har vi fått synliggjort hvor sårbare vi er overfor flyselskaper med en dominerende stilling. Vi har også sett hvordan rettighetene til flypassasjerene må styrkes. For veldig mange som bor i de nordligste fylkene i dag, koster en flybillett innenriks i Norge omtrent like mye som en billett fra Oslo til USA. Denne gruppen rammes dessuten ekstra hardt. Svært mange strekninger trafikkeres kun av én aktør, og når denne aktøren uteblir, lammes lokalsamfunnet.




Det er for meg åpenbart at det ikke er tilstrekkelig konkurranse i markedet når vi finner slike eksempler. Venstre ønsker et mangfold av tjenester og tilbud innenfor flytrafikken, men også priser og tjenester som er rettferdige og til å leve med, særlig der folk ikke har andre alternativer. Venstre mener det er behov for en styrking av konkurransen i flytrafikken. Det er derfor viktig at staten har en aktiv rolle og sørger for rettferdig konkurranse og ivaretar passasjerenes rettigheter.




I første omgang hadde vi ønsket at Regjeringen gjennomgikk markedet, og at særlig proaktive tiltak kunne vurderes for å rette opp i situasjonen. Etter Venstres mening er det behov for å se på om forhold knyttet til flyplassenes kapasitet, med hensyn til både rullebaner, flygeledelse og terminaler, virker som konkurransehindre. Mye tyder på at offentlige innkjøp bidrar til å temme konkurransen i flytrafikken. Vi kunne med fordel hatt en gjennomgang av offentlig praksis på området for å se på hvordan en aktiv næringspolitikk kan styrke mangfoldet og konkurransen i luftfarten.




I lys av at en stor del av befolkningen, særlig i Nord-Norge og i distriktene, ser ut til å ha et dårligere flytilbud enn det de reelt sett burde hatt, synes jeg det er skuffende at Regjeringen ikke har valgt å støtte forslaget om en gjennomgang av tiltak for å styrke konkurransesituasjonen i luftfarten.




Jeg er også bekymret for regjeringspartienes passive holdning når det kommer til forslaget om pålegg om offentliggjøring av informasjon om kvaliteten på flytjenester. Vi har all grunn til å ta innover oss alvoret i situasjonen vi har i luftfarten. Derfor må vi være aktive pådrivere og ikke vente på forordninger som kommer fra EU på dette området, som også representanten Trond Helleland sa i sitt innlegg. Norge har all mulighet til å komme EU i forkjøpet og innføre egne regler i tråd med EØS-avtalen.




Det er positivt at Regjeringen jobber med en styrking av offentlig tilsyn for å ivareta passasjerenes rettigheter. Venstre mener imidlertid at tilgang på god informasjon om tjenestene er en viktig forutsetning for at passasjerene skal kunne kreve sin rett. Venstre vil følge nøye med i tiden framover og passe på at brukerne får den informasjon, service og punktlighet som de fortjener.




 Flypassasjerane har den siste tida vore utsette for fleire kanselleringar og forseinkingar enn dei bør kunne forvente. Mangelen på regularitet har ikkje hatt éi årsak, men ei rekkje ulike årsaker, og dette syner at ein velfungerande luftfart er avhengig av mange ulike yrkesgrupper i tillegg til ytre omstende. Dokument nr. 8-forslaget oppfordrar Regjeringa til å gjere noko med nokre av desse forholda.




Allereie før Dokument nr. 8-forslaget vart lagt fram, hadde Samferdselsdepartementet starta arbeidet med å utarbeide lovreglar som vil betre rettane til passasjerane. Bakgrunnen var eit paradoks: Etter at ei ny EU-forordning vart sett i kraft både i Noreg og elles i EØS-området den 17. februar 2005, er passasjerane sine formelle rettar betre enn dei tidlegare har vore. Samstundes tyder misnøye hjå passasjerane på at dei ikkje alltid får oppfylt rettane dei har krav på. Dei nye reglane er såleis openbert ikkje nok, og denne regjeringa og denne samferdselsministeren gjer noko med det.




For å sikre passasjerane det dei faktisk har krav på, sende eg den 17. mars i år ut eit høyringsnotat med forslag til endringar i luftfartslova. Endringane vil styrkje handhevinga av passasjerane sine rettar på to måtar:




For det fyrste vil dei styrkje det offentlege tilsynet med passasjerrettane ved å gje Luftfartstilsynet eit sett av nye verkemiddel. Tilsynet får klare heimlar til å innhente opplysningar frå tilsette i både flyselskap, Avinor og andre verksemder som medverkar ved avvikling av flygingar. På grunnlag av desse undersøkingane skal Luftfartstilsynet kunne gje pålegg om at dei verksemdene som ikkje gjer slik dei er forplikta til etter passasjerlovgjevinga, skal rette praksisen sin. Om pålegget ikkje vert respektert, skal tilsynet kunne knytte tvangsgebyr til pålegget fram til det vert etterlevt.




I innstillinga frå transport- og kommunikasjonskomiteen vert det lagt stor vekt på at passasjerane må få tilstrekkeleg informasjon når det oppstår forseinkingar og kanselleringar. Det er eg sjølvsagt heilt samd i, og difor vil eg understreke at det nye regelverket som vart sett i kraft 17. februar i fjor, pålegg flyselskapa klare informasjonsplikter, og at Luftfartstilsynet vil kunne bruke dei tilrådde handhevingsreglane til å korrigere mangelfull etterleving.




Lovforslaget inneber òg at Luftfartstilsynet vil verte knytt til eit internasjonalt nettverk av nasjonale myndigheiter som har ansvar for handheving av flypassasjerane sine rettar. Dette nettverket er særleg viktig dersom norske passasjerar ikkje er nøgde med dei tenestene utanlandske flyselskap yter her i landet. I så fall pliktar handhevingsorganet i heimlandet til selskapet å hjelpe til med handhevinga.




For det andre inneheld høyringsnotatet forslag til lovreglar som vil leggje grunnlag for ei ny generell klagenemnd for flypassasjerane. Med ei slik felles klagenemnd vert det enklare for passasjerane å vite kvar dei skal vende seg. I dag er handsaminga av klager delt mellom Reklamasjonsnemnda for rutefly, som kan nyttast av dei som reiser med SAS Braathens, Norwegian og Widerøe, og Luftfartstilsynet, som kan nyttast av dei som reiser med andre selskap. Dei nye lovreglane gjev staten heimel til å opprette eit felles klageorgan som alle flyselskap er underlagde direkte i medhald av lova. Ein slepp difor problem med flyselskap som ikkje ynskjer å delta.




Oppretting av klagenemnda vil effektivisere rettane passasjerane for så vidt allereie har, men som relativt få gjer seg nytte av, m.a. fordi det er tungvint å gjere dei gjeldande. Dette vil styrkje passasjerane vesentleg vis-à-vis flyselskapa. Flyselskapa på si side vil gjennom oppretting av nemnda stå overfor mykje tydelegare og sterkare økonomiske sanksjonar dersom dei t.d. kansellerer utan sakleg grunn.




Eg vil òg nemne at ei felles klagenemnd vil gjere det enklare å utvikle ei konsekvent tolking av rettsreglane, slik at flyselskapa veit kva for plikter dei har å rette seg etter. Usemje om forståing av passasjerrettane mellom handhevingsorgana kan ha klare negative verknader for passasjerane. Det er difor viktig at det både nasjonalt og internasjonalt vert utvikla retningslinjer for korleis passasjerrettane er å forstå. Eg vil arbeide for at både det nye klageorganet og Luftfartstilsynet tek del i det internasjonale arbeidet med å avklare tolkinga av passasjerrettane som er sette i verk av EU-kommisjonen.




 Det blir replikkordskifte.




 Vi har lyttet til statsråden, og vi har på mange måter fått en slags forhåndsprosedering av en kommende sak. Det at denne regjeringen gjør noe for å bedre passasjerrettighetene, skal den ha honnør for. Den får ikke honnør for å være nølende når det gjelder å offentliggjøre kanselleringsstatistikk. Det er faktisk like viktig at flypassasjerene får bedre innsikt i hva som faktisk foregår blant en del av operatørene – ikke minst den store operatøren.




Det som Regjeringen også må få kritikk for, etter Fremskrittspartiets syn, er manglende stillingtaken i forhold til konkurranse. Mange er avhengig av flytransport i dette landet. Mange ønsker også å bruke flytransport. Trafikken øker. Vi er avhengig av et godt tilbud i innenlands flytrafikk, og da er vi også avhengig av en velfungerende konkurranse. Med én dominerende leverandør er vi langt fra i en god posisjon. Da blir det etter Fremskrittspartiets mening for passivt å lene seg tilbake og satse på at tilsynet skal gjøre jobben.




Hva vil statsråden gjøre for å bedre konkurransesituasjonen og få en mer velfungerende konkurranse?




 For det fyrste takkar eg for gode ord, for det ein finn at eg er fortent til å få ros for.




For det andre, når det gjeld konkurransen, er det slik at den norske luftfarten er fullt ut liberalisert. Eg trur det er verdt å merke seg representanten Langeland sitt innlegg, der han faktisk beskriv situasjonen, at me bur i eit land med forholdsvis få innbyggjarar, spreidde over store avstandar. Da er det viktig for oss å oppretthalde eit godt tilbod i alle delar av landet.




Me er organiserte slik i forvaltinga at det er Konkurransetilsynet som har ansvaret for å sjå til at konkurransen fungerer. Dei har fått eit spesielt pålegg om å følgje luftfarten nøye. Eg er overtydd om at dei følgjer opp dette, og at dei gjer jobben sin på ein god måte. Dei påla òg, i juni 2005, SAS Braathens eit førelegg, nettopp fordi ein meinte at dei misbrukte si dominerande stilling. Så eg har tillit til at Konkurransetilsynet følgjer opp og gjer jobben sin.




 Statsråden er delvis imøtekommende i sitt svarbrev når det gjelder å komme med nye forslag som kan bedre passasjerenes rettigheter. Hun brukte også mye av innlegget sitt på å snakke om det.




Men når det gjelder denne kanselleringsstatistikken og kanselleringsinformasjon om den enkelte avgang, skriver statsråden i sitt svarbrev at EU i løpet av andre kvartal 2006 vil legge fram en sak om dette, og at den vil bli plukket opp her. Den norske regjeringen vil forsøke å påvirke EU-kommisjonen slik at dette blir et regelverk som er best mulig. Vi hadde ønsket at statsråden hadde vært mer offensiv på det punktet, og at vi kunne fått i gang egne regler på dette området i Norge. Det er nå snart slutt på andre kvartal 2006. Vet statsråden når denne forordningen kommer? Og når kan Stortinget forvente å få denne saken til behandling?




 Det er EU-kommisjonen som sjølvsagt styrer saksgangen sin. Det er varsla at dette skal kome i andre kvartal. Så får me vente og sjå om det kjem i andre kvartal, eller om dei treng meir tid på det.




Eg registrerte òg at representanten Helleland var litt sarkastisk i sitt innlegg frå talarstolen. Han meinte at SV og Senterpartiet ikkje burde gå i samarbeid med EU – det høyrdest nesten slik ut. Det er sjølvsagt at me i ein marknad som både er liberalisert og òg internasjonalisert – luftfarten er særdeles internasjonal – samarbeider med våre gode vener i Europa om å få eit godt regelverk. Det er eit område som det er tenleg å samarbeide om. Og som den gode representant Langeland sa, samarbeider me der me har saker å samarbeide om. Dette er definitivt eit område som er internasjonalt, der me går saman både i Europa og elles internasjonalt. Difor ventar me på kommisjonen sitt syn. Me vil vere offensive i forhold til at dei skal vareta norske interesser på ein god måte.




 Jeg antydet i mitt innlegg at konkurransen i det norske stamrutenettet fungerer godt, tatt i betraktning store avstander og en liten befolkning i Norge. Men vi har ikke den samme situasjonen i kortbanenettet. Konsesjonsrutene sliter med altfor dyre priser og en tilnærmet monopolstilling for Widerøes Flyveselskap. Nå hørte vi fra representanten Langeland at det bl.a. skal satses mye på høgfartsbaner i Norge. Men når det gjelder konsesjonsrutene, er vel høgfartsbaner lite aktuelt, i hvert fall i Nord-Norge.




Ministeren har jo selv vært på banen og sagt at hun vil gå inn og se på konsesjonsrutene i forbindelse med neste konsesjonsrunde, og det synes jeg er spennende og offensivt. I Kristelig Folkeparti er vi opptatt av hva det innebærer, og jeg vil derfor spørre om ministeren kan løfte litt på sløret. Blir Stortinget tatt med på råd før ny konsesjonsrunde, som da gjelder, så vidt jeg vet, Nord-Troms og Finnmark?




 Regjeringa har under planlegging ny konsesjonsrunde for Nord-Troms og Finnmark. Det som er synd, er at den førre regjeringa hadde den store konsesjonsrunden på resten av kortbanenettet utan å gjere noko for å redusere maksprisen på tenestene, noko både flyselskap og ikkje minst sjølvsagt næringsliv og fastbuande har etterlyst. Eg arbeider med dette no. Eg har ikkje meir å melde om det i dag. Det får me kome tilbake til. Men det er ingen tvil om at spesielt for den nordlege delen av landet er kortbanenettet å sjå på som eit kollektivtilbod. Det er det for resten av landet òg, slik sett, men det er spesielt viktig i Nord- Noreg, der ein kanskje ikkje kan ha dei alternativa som ein kan ha andre stader i landet.




Spørsmålet som vart stilt av representanten, kan eg dessverre ikkje svare meir utfyllande på i dag.




 Venstre er også veldig glad for det offensive svaret når det gjelder passasjerrettigheter. Det er veldig bra. Og så gleder vi oss veldig til at høyhastighetsbanene kommer. Vi regner med at det skjer noe i statsbudsjettet, og det blir spennende.




Mitt spørsmål går på de mest sårbare rutene våre. Hvilke konkrete grep er det statsråden vil ta for å styrke disse?




 Kan eg få lov til å spørje kva rute representanten siktar til?




 Ja – jeg tenker da på ruter hvor det bare er én aktør som flyr de rutene.




 Då får eg svare ut frå det.




Som eg sa i eit tidlegare svar: Luftfarten er fullt ut liberalisert i Noreg. Det er ingen ting som hindrar at ein kan opprette fleire ruter. Men eg vil tru at representanten frå Venstre, som ynskjer å framstå som eit miljøparti, vil vere samd med meg i at det ikkje er tenleg for oss å ha ein situasjon som me i ein periode hadde i Ålesund, der det var fleire flyselskap, men der det var svært mange fly som flaug nesten tomme mellom Ålesund og Oslo. Eg veit at Norwegian no opprettar rute til Nordvestlandet, og det synest eg er svært positivt. Det gjer dei ut frå forretningsmessige forhold. Det er på det grunnlaget me faktisk må drive dette framover. Eg kan ikkje lage kunstige stimulansar for å få til ytterlegare flytilbod dersom det fører til at me får tomme fly i mengdevis utover landet.




 For å følge opp svar på egen replikk og også delvis sistnevnte: Ingen er vel på jakt etter mange tomme fly. Men for mange flypassasjerer er problemstillingen i det minste å ha ett alternativ til en dominerende aktør, en svært dominerende aktør.




I likhet med statsråden vil jeg si at jeg har også stor tiltro til tilsynsmyndighetene, at de gjør en god jobb. Problemstillingen går ikke på det. Problemstillingen går på hvordan Regjeringen kan bidra, på ulike måter, til å få til en velfungerende konkurranse, slik at flere enn én dominerende aktør flyr på viktige strekninger. Da er det jo flere problemstillinger: Det er kostnadsbildet ved å lande og lette. Det er bruk av offentlige kjøp i forbindelse med enkelte flyruter som gjør at man kan kombinere flere transportforhold og -former på en rute og dermed legge til rette for at nye, og kanskje mindre, aktører kommer på banen, så å si, siden vi snakker om fly, ved å gi disse mulighet for å komme inn og utfordre den store dominerende leverandøren.




 Eg går ut frå at eg ikkje kan oppfatte representanten Sortevik slik at han meiner at ein ved offentlege kjøp skal gå inn og favorisere eitt selskap, eit konkurrerande selskap til det dominerande. Eg vil tru at me vil få store problem med ESA og andre konkurransetilsyn om me skulle gå inn i ein slik prosess.




Når det gjeld kostnadsbiletet, landingsavgift og avgiftsbiletet ein elles har ved flyplassane, så er det Avinor som til kvar tid har ansvaret for det. Eg er særs nøgd med at ein sette ned avgifta med 7 pst. i fjor, fordi ein driv effektivt, og at det fungerer godt. Men me har eit system i Noreg med kryssubsidiering av dei såkalla ulønsame flyplassane, som i eit anna bilete kanskje kan vere svært lønsame for det norske samfunnet – men likevel. Avinor må avvege desse omsyna når dei fastset sine avgifter.




Eg held fast ved det eg sa i stad: Konkurransetilsynet har til oppgåve å sjå til at me ikkje har konkurranseskadeleg underprising på noka rute, og slik sett at alle har like vilkår. Det er det viktigaste for meg.




 Replikkordskiftet er avsluttet.




 Kansellering av flyreiser er en alvorlig sak for de reisende som blir rammet. For privatpersoner kan det ha store velferdsmessige konsekvenser, gjennom ødelagte ferier, gjennom at familiesammenkomster blir spolert og gjennom mye ubehagelig ventetid på flyplassene. Mediene har gitt oss fargerike reportasjer om dette nå i vinter.




For næringslivet ute i regionene er hyppige kanselleringer og forsinkelser, uansett årsak, meget kostbart, og det reduserer konkurranseevnen for bedriftene. I min egen hjemby, Bergen, har næringsrådet engasjert seg sterkt i denne saken. Det er åpenbart at det blir mindre gunstig å drive virksomhet fra et sted dersom kommunikasjonen ikke er god. Fra bergensmiljøene har vi fått mye pågang fra næringsdrivende som har tapt forretningsmuligheter, som har kastet bort tiden eller har måttet reise en dag i forveien for å være sikker på å nå fram til et viktig møte. I kontakt med næringslivet får vi også meget klare meldinger om at Samarbeidsregjeringens arbeid for å sikre konkurranse i luftfarten i forrige periode var et avgjørende grep i forhold til å gi gode rammebetingelser.




Når konsekvensene blir så store som vi har sett nå i vinter, er det åpenbart at det er et samfunnsansvar å følge opp dette. Derfor er det bra at komiteen og Regjeringen i stor grad følger opp intensjonene i forslagene.




Når det gjelder kanselleringsinformasjon, synes jeg det er underlig at Regjeringen og samarbeidspartiene ikke går for en norsk løsning på dette nå. Da denne saken var oppe i full offentlighet for en tid tilbake, bekreftet både SAS Braathens og Norwegian at man ville offentliggjøre kanselleringsinformasjon. Da blir det noe underlig at Regjeringen og NHO Luftfart i ettertid ikke viser vilje til å sette dette ut i livet. Kanselleringsstatistikk er forretningssensitiv informasjon, og det kan kanskje være slik at enkelte av aktørene i ettertid fortsatt ønsker å holde denne informasjonen skjult. Vi vet uansett ikke hva som vil bli resultatet av arbeidet i EU-kommisjonen, og det burde være en kurant sak for Regjeringen og Stortinget å lage et opplegg for offentliggjøring av denne type sentral kundeinformasjon allerede nå.




Et mulig utfall er også at det ikke kommer et slikt regelverk i EU. Det kunne i så fall ha vært meget interessant å få vite hva Regjeringen vil gjøre for å sikre at kundene får mer relevant informasjon om påliteligheten i luftfarten. Uansett kunne Norge ha vist vei på dette området og laget sitt opplegg, som EU kunne ha latt seg inspirere av.




Vi vet at det er mange årsaker til kansellering. Det er problemer med flygeledere. Det har vært arbeidskonflikter. Det har vært tekniske problemer, og organisatoriske problemer har spilt inn. I Bergen avdekket TV 2 et systematisk mønster i kanselleringen av enkelte flygninger der man hadde lavt belegg. Kanselleringsfrekvensen var på opp mot 30 pst. på bestemte avganger, mens andre avganger hadde en kanselleringsfrekvens på ned mot 0 pst. Dette skaper selvfølgelig betydelig frustrasjon hos de reisende, og særlig frustrerende er det ikke å ha tilgang til presis informasjon om hvorvidt det faktisk er et slikt mønster når det gjelder kanselleringstallene.




Det er bra at Regjeringen jobber for å løse enkelte av problemene i luftfarten, men pålitelighet i luftfarten er faktisk fasiten på dette arbeidet. Derfor burde Stortinget i dag ha vedtatt et regelverk som sikret norske flypassasjerer tilgang til denne fasiten.




 Flere har ikke bedt om ordet til sak nr. 3.

(Votering, se side 2428)





                    

 Under debatten er det satt fram tre forslag.
Det er

forslag nr. 1, fra Arne
Sortevik på vegne av Fremskrittspartiet, Høyre,
Kristelig Folkeparti og Venstre

forslag nr. 2, fra Arne Sortevik på vegne
av Fremskrittspartiet, Høyre og Venstre

forslag nr. 3, fra Arne Sortevik på vegne
av Fremskrittspartiet

Det voteres først over forslag nr.
3, fra Fremskrittspartiet. Forslaget lyder:

«Stortinget
ber Regjeringen i løpet av høsten 2006 legge frem
forslag til luftfartsplan for årene 2007-2010.»

Votering:

Forslaget fra Fremskrittspartiet
ble med 81 mot 23 stemmer ikke bifalt.

(Voteringsutskrift kl. 21.01.25)

 Det voteres så over forslag nr. 2,
fra Fremskrittspartiet, Høyre og Venstre. Forslaget lyder:

«Stortinget
ber Regjeringen vurdere mulige tiltak som kan fjerne eventuelle
hindringer for virksom konkurranse
innenfor innenlands luftfart og på egnet måte fremme
forslag for Stortinget.»

Votering:

Forslaget fra Fremskrittspartiet, Høyre og Venstre
ble med 62 mot 42 stemmer ikke bifalt.

(Voteringsutskrift kl. 21.01.48)

 Det voteres så over forslag nr. 1,
fra Fremskrittspartiet, Høyre, Kristelig Folkeparti
og Venstre. Forslaget lyder:

«Stortinget
ber Regjeringen i lov eller forskrifts form om å pålegge
flyselskaper på norske ruter jevnlig å offentliggjøre
sin kanselleringsstatistikk med kanselleringsårsak pr.
avgang for en viss tidsperiode.»

Votering:

Forslaget fra Fremskrittspartiet, Høyre, Kristelig Folkeparti
og Venstre ble med 56 mot 49 stemmer ikke bifalt.

(Voteringsutskrift kl. 21.02.16)

Komiteen hadde innstilt:

Dokument nr. 8:18 (2005-2006) – forslag
fra stortingsrepresentantene Torbjørn Hansen, Trond Helleland,
Petter Løvik, Øyvind Halleraker og Jan Tore
Sanner om å pålegge flyselskapene å offentliggjøre
kanselleringsinformasjon og andre tiltak som kan bedre
konkurranseforholdene og passasjerrettighetene i norsk luftfart,
vedlegges protokollen.

Votering:

Komiteens innstilling ble enstemmig bifalt.


                    
                    

 Etter ønske fra transport- og kommunikasjonskomiteen vil presidenten foreslå at taletiden blir begrenset til 35 minutter, og at den fordeles med inntil 5 minutter til hvert parti.




Videre vil presidenten foreslå at det gis anledning til replikkordskifte på inntil fem replikker etter innlegg fra medlemmer av Regjeringen innenfor den fordelte taletid.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordfører for saken):

Vi behandler i dag en viktig sak, en tilleggsbevilgning for å dekke kostnadene ved å gjøre ytterligere og helt nødvendige undersøkelser av vraket av ubåten «U-864» utenfor Fedje, slik at vraket kan fjernes.




Det arbeidet som ble gjennomført i forprosjektet høsten 2005, har gitt bedre kunnskap om tilstanden til vraket og om forurensingssituasjonen. Det er foretatt kartlegging av vrakdeler, havbunn, strømforhold, forurensing i vann og i sedimenter samt kvikksølvnivå i fisk og i skalldyr.




Totalt ble 107 vrakdeler lokalisert. Det ble også funnet en beholder med kvikksølv. Kvikksølvbeholderen var hel og i relativt god forfatning. Funnet av den bekrefter at «U-864» hadde en last med kvikksølv, men bekrefter ikke antallet beholdere eller tilstanden til beholdere som ligger inne i vraket. Funnet av kvikksølvflaska bekrefter imidlertid at det er kvikksølvbeholdere i og ved vraket. Ut fra de opplysninger som foreligger, må det legges til grunn at «U-864» hadde en last på ca. 65 tonn kvikksølv.




Det er derfor gledelig at det er tverrpolitisk enighet om tilleggsbevilgningen på 28 mill. kr. Utslippene fra «U-864» utenfor Fedje er alvorlige, og det er helt avgjørende at vi har så god kunnskap som mulig.




Ved Stortingets behandling av St.prp. nr. 79 for 2004-2005 ble det gitt en bevilgning på 14,7 mill. kr, slik at Kystdirektoratet kunne gjennomføre et forprosjekt som gikk ut på å kartlegge «hvordan faren for forurensning fra vraket av «U 864» kan fjernes». Som tidligere nevnt har forprosjektet som ble gjennomført høsten 2005, vist sterkt forurensende områder rundt vraket. Funnene bekrefter at ubåten var lastet med kvikksølv. Situasjonen er bekymringsfull. Kystdirektoratet vurderer faren for ytterligere forurensing som stor, og tilrår at det settes i gang tiltak for å fjerne denne forurensingsfaren. Kystverket sier imidlertid at de mangler viktig kunnskap for å kunne gi en faglig forsvarlig anbefaling om hvordan forurensingsfaren knyttet til vraket og lasten bør fjernes. Derfor er den bevilgningen som Stortinget i dag vil slutte seg til, helt nødvendig for ytterligere kartlegging.




Jeg anbefaler komiteens tilråding i Innst. S. nr. 155.




 Dette er en svært stor og viktig sak. I første omgang vil den få store konsekvenser for de menneskene som bor på Fedje, og for området rundt dersom man skulle oppleve å få et utslipp av kvikksølv til sjø.




Norsk institutt for vannforskning har beregnet at det kan lekke ut ca. 4 kilo kvikksølv fra sedimenter til vann ved vraket. Dette alene tilsvarer ca. 10 pst. av det totale utslippet av kvikksølv til vann i Norge. Når man antar at det i og ved vraket kan være så mye som 65–70 tonn kvikksølv, sier dette noe om hvilke proporsjoner det dreier seg om, og om hvilke enorme konsekvenser et stort utslipp vil kunne få for dyre- og plantelivet både i og langs store deler av kysten vår.




Fremskrittspartiet er derfor svært opptatt av at arbeidet med å få fjernet kvikksølvet må få høy prioritet, og at myndighetene så snart som mulig sørger for å få fjernet giften, både for å sikre et godt og rent miljø – uten frykt – for de menneskene som lever med både faren og frykten for store utslipp av kvikksølv. I tillegg handler dette også om Norges evne og vilje til å rydde opp i et stort miljøproblem som kan sette både norske myndigheters og norsk fiskeri- og havnærings troverdighet på spill ute i resten av verden.




Vi synes også det er et paradoks at man i dette området har mye industri og mye næringsvirksomhet som man stiller store og strenge krav til når det gjelder beredskapen for deres virksomhet og aktivitet i området, samtidig som man også har en tikkende miljøbombe som Regjeringen og Stortinget har ansvaret for, og som vi ser at det går veldig sent med å få gjort noe med. Jeg synes derfor – og Fremskrittspartiet skulle gjerne sett det – at man kunne hatt en langt tøffere og mer offensiv aktivitet for å få bort kvikksølvet så fort som overhodet mulig. Men det er klart det er vanskelig å så tvil om de vurderingene som kommer fra faglig hold. Jeg synes allikevel det er viktig å påpeke overfor statsråden at det er viktig å ha et høyt tempo i saken og prøve å komme i gang så fort som overhodet mulig. Vi synes det er viktig å sette i gang oppryddingsarbeidet så snart som mulig, og håper at statsråden sørger for dette uten unødvendig opphold.




Fremskrittspartiet synes også det er litt trist at komiteens flertall ikke ville støtte opp om den ene merknaden vår – nettopp fordi vi mener at dette er en så viktig sak – om at det også er viktig at Stortinget blir holdt orientert om framdriften i saken underveis. Vi hadde håpet at et flertall i komiteen ville være enig om å be Regjeringen orientere «Stortinget på egnet måte om fremdriften i saken». Vi kan allikevel tenke oss at statsråden ser at det er viktig at Stortinget blir holdt orientert om en så viktig sak for både miljøet og norsk troverdighet når det gjelder miljøspørsmål. Jeg er spent på om – men regner med det – statsråden vil si noe mer om det og kanskje også imøtekomme oss ved å si at også hun ser viktigheten av å orientere Stortinget om saken, og om hvor den står etter hvert som utredningene går videre sommeren 2006.




 «U-864» er betegnelsen på den tyske ubåten som ble senket 9. februar 1945. Siden har ubåten ligget utenfor Fedje til den ble oppdaget og funnet på 150 meters dyp i 2003. Det er selvsagt ubåtens farlige og miljøskadelige last på 65 tonn kvikksølv som gir grunn til stor bekymring.




Etter en kartleggings- og en utredningsperiode bad Bondevik II-regjeringen Stortinget om en løyving på 14,7 mill. kr. Dette har avdekket behov for nye og mer omfattende undersøkelser. Det er derfor positivt at Regjeringen nå følger opp Bondevik II-regjeringen, og at vi nå får mer grundige undersøkelser som kan gi grunnlag for videre aksjon. Det har jo også hele komiteen sluttet seg til. – Så langt, så godt.




Men jeg må få knytte noen få miljøpolitiske betraktninger til saken. Fedje kommune, fiskeriinteressene og andre har uttrykt sterk bekymring ikke bare for renommeet til virksomhet rundt Fedje, men også til fiskeriinteressene og fiskerinasjonen Norge generelt. Vi blir fulgt med argusøyne av andre nasjoner og miljøorganisasjoner i denne saken. Jeg tror man her forventer at det ryddes opp. Grunnen er bl.a. vårt sterke engasjement i forhold til utslippene av technetium-99 fra Sellafield-anleggene og bekymringen for hele miljøet i havet i nordsjøbassenget. Vår rolle der var tydelig, og vi hadde klare forventninger til utslippskildenes ansvarlige.




Ren mat fra havet har vi tatt som en selvfølge i mange, mange år. I denne saken har Norges Fiskarlag uttrykt stor bekymring, så Høyre vil slutte seg til at her står det om miljønasjonen Norges renommé. Det må være rimelig å forvente at Regjeringen senest innen budsjettet for 2007 kommer, kommer med et forslag til løsning når disse nye undersøkelsene har kartlagt hva som må gjøres.




 Det er bra at den nye raud-grøne regjeringa no grip fatt i denne saka på ein skikkeleg måte. Det er veldig interessant, synest eg, å høyra representantar frå det noverande opposisjonspartiet Høgre snakka om miljø. Det forstod eg var eit fyord på landsmøtet – det blei visstnok ikkje nemnt – men det er bra at det blir teke fram her i Stortinget.




Det same gjeld Framstegspartiet. Det er interessant at òg Framstegspartiet no kan bruka ordet «miljø» og engasjera seg i ei miljøpolitisk sak. Det set eg pris på. Så det er ein brei allianse for miljø i Stortinget i dag.




Eg har alltid vore i opposisjon, men eg trudde liksom at når ein kom i posisjon, skulle ein prøva å gjera noko med ting. Og det er me jo i gang med. Me prøver å gjera noko med denne saka, medan dei største kritikarane her er dei som har sete og har kunna gjera noko for miljønasjonen – som Halleraker og andre som har sete i regjering i fire år – berre har somla i denne saka. Allereie i 2003, den 20. desember, sa ein Høgre-ordførar, Walderhaug, at ein no måtte fjerna dette vraket, altså for to og eit halvt år sidan. Så vidt eg veit, var ikkje denne regjeringa etablert då. Det var den førre regjeringa som ikkje greip fatt i dette.




Det er òg eit relativt breitt fagleg aspekt ved dette. Når ein veit at òg Frederic Hauge og andre miljøvernarar for to og eit halvt år sidan ønskte å gjera noko med denne saka, er det på ein måte slik at eg har lyst til å gje beskjed om at ein kanskje bør gjera noko når ein er i posisjon, slik som me frå vår regjering si side prøver på.




Eg er einig i det som både Framstegspartiet og dei tidlegare regjeringspartia, Høgre, Kristeleg Folkeparti og Venstre, skriv i sine merknader, at «det ikke er noe tid å miste», og: «krever rask avklaring og handling». Det er nettopp det denne regjeringa viser. Når me kjem i posisjon, er det slik at me faktisk føretek dei heilt nødvendige undersøkingane for å få til ei rask handling, medan det verkar som om dei partia som no har vore åtte månader ute av posisjon, har gløymt at dei faktisk kunne ha gjort noko medan dei hadde makt.




Mitt råd til dei partia som no er i opposisjon, er at dei når dei er i posisjon neste gong – dersom dei nokon gong kjem dit – handlar medan dei har makt, og ikkje ventar til dei har tapt ho.




 Jeg synes det er interessant å høre på representanten Langeland og hans enorme ambisjoner overfor den rød-grønne regjering. Det er helt tydelig at det har skapt helt nye visjoner for SV å komme i regjering. Samtidig må jeg minne Langeland om at nettopp denne saken har sin fortid i den forrige regjering. Det var der det hele startet opp, og for Kristelig Folkeparti er det nå viktig at denne saken videreføres.




Det er en lang historie som ligger bak den saken som vi har til behandling i dag. Sjøl om vi har visst om vraket av den tyske ubåten «U 864» i bare tre år, har det faktisk ligget der det ligger i dag i over 60 år, og funnene fra forundersøkelsene som ble utført høsten 2005, bekrefter altså at ubåten var lastet med kvikksølv. Kvikksølv er blant de farligste miljøgiftene som finnes, og utgjør en trussel mot miljøet og mot mennesker.




Dette ubåtvraket utgjør altså en svær trussel mot miljøet, og mot norsk sjømatproduksjon. Sjømatprodusenter er bekymret for at situasjonen her kan bidra til å svekke det internasjonale omdømmet til norske sjømatprodukter som ren og trygg mat. Her er det nok å vise til den russiske boikotten av norsk oppdrettslaks på grunn av påstått forurensning, og de følger det har fått for laksenæringen på kort sikt.




Som saksordføreren allerede har gjort rede for, har Stortinget etter forslag fra regjeringen Bondevik II allerede bevilget 14,7 mill. kr til undersøkelser ved vraket, og Kristelig Folkeparti støtter i dag at det bevilges ytterligere 28 mill. kr for å videreføre undersøkelsene. Når Kystdirektoratet sier at de mangler viktig kunnskap for å kunne gi en faglig og forsvarlig anbefaling til hvordan forurensingsfaren knyttet til vraket og lasten bør fjernes, samtidig som de gir uttrykk for at de vurderer faren for ytterligere forurensing som stor og tilrår igangsetting av opprensing, er det ingen tvil om at det vedtaket vi nå gjør om bevilgning er absolutt nødvendig. Her er det ingen tid å miste.




Vi må gjøre alt vi kan for å minimere eventuelle skader kvikksølvet kan forårsake, og vi forventer at Regjeringen kommer tilbake til Stortinget med orientering om den videre utvikling, og med forslag til løsning så raskt som overhodet mulig.




 Etter Venstres mening er dette en veldig viktig sak. Ubåten utenfor Fedje representerer en betydelig miljøtrussel, slik alle har vært inne på her i dag. Både miljøbevegelsen, fiskeriinteressene og lokalbefolkningen er sterkt engasjert i miljøtrusselen fra ubåtvraket utenfor Fedje.




Først av alt har jeg lyst til å sette denne saken litt i perspektiv. Det er fort gjort å bagatellisere et vrak fra krigen og ignorere det faktum at vraket er en alvorlig miljøtrussel. Ifølge Statistisk sentralbyrå er de totale norske utslippene av kvikksølv i luft og vann pr. i dag om lag 1 tonn pr. år. Dette er naturligvis for høyt i utgangspunktet, men det gir også en viktig illustrasjon av situasjonen. Ubåten utenfor Fedje inneholder omtrent 65 tonn kvikksølv, dvs. omtrent 65 ganger Norges årlige utslipp av dette giftige stoffet.




Kvikksølvubåten representerer derfor en betydelig miljøtrussel, lokalt, men også nasjonalt. Kvikksølv er svært giftig, det akkumulerer i organismen og oppkonsentreres og transporteres i næringskjeden. Et større utslipp av kvikksølv i havet ville finne veien til fisk, skalldyr og til slutt til oss mennesker. Kvikksølvubåten representerer også en betydelig trussel for norsk sjømat og norsk sjømatnæring. Venstre er derfor svært bekymret for at det er funnet sterkt forurensede masser omkring ubåten inneholdende høye verdier av kvikksølv.




Nå er det viktig at det blir foretatt grundig kartlegging av og utredning om hvordan ubåten best kan håndteres. I og med at båten er skadet og gammel, og vi ikke kjenner dens tilstand fullt og helt, må Fiskeri- og kystdepartementet få tilstrekkelige ressurser til å foreta grundige analyser og vurderinger. Derfor er jeg veldig glad for at Stortinget etter forslag fra regjeringen Bondevik II, som representanten Sahl sa her i sted, bevilget 14,7 mill. kr til undersøkelser av ubåtvraket. Venstre støtter naturligvis at det bevilges 28 mill. kr ekstra for å gjøre ytterligere undersøkelser.




Jeg vil imidlertid understreke at tiden er knapp, og at Venstre i likhet med flere andre partier gjerne hadde sett en raskere framdrift i arbeidet med undersøkelsene. Jeg forventer derfor at Regjeringen senest i forbindelse med budsjettet for 2007 kommer til Stortinget med et forslag til løsning på miljøtrusselen fra ubåtvraket.




 Det er en samlet komite som har sluttet seg til forslaget til tilleggsbevilgning på Kystverkets budsjett, slik at det kan gjennomføres ytterligere undersøkelser av vraket av ubåten «U 864» utenfor Fedje. Dette viser tverrpolitisk enighet om viktigheten av denne saken. Det er jeg sjølsagt veldig glad for.




Kystdirektoratet anser at de undersøkelsene som ble gjennomført i forprosjektet høsten 2005, entydig peker i retning av at det må iverksettes tiltak for å fjerne faren for kvikksølvforurensing fra vraket. Målsettingen for forprosjektet var å klarlegge hvordan dette kan gjøres. Forprosjektet har gitt bedre kunnskap om en rekke forhold ved vraket. Dette er viktig informasjon for det videre arbeidet.




Det hadde sjølsagt vært ønskelig at vi allerede nå hadde svaret på hvordan vi skal håndtere forurensingsfaren. Kystdirektoratet anser imidlertid at man fremdeles mangler viktig kunnskap for å kunne gi en faglig forsvarlig anbefaling om hvordan forurensingsfaren bør fjernes. Det vil være uforsvarlig ikke å gjøre grundige vurderinger i forkant av denne saken, og god kunnskap om tilstanden til vraket og lasten er avgjørende i denne sammenhengen. Vi kan ikke tillate oss å trekke forhastede konklusjoner, med fare for ytterligere forurensning som resultat. Jeg merker meg at en samlet komite slutter seg til Regjeringens vurdering på dette punktet.




Til representanten Hoksruds innlegg vil jeg bemerke at beredskapen under krigen mot forurensing kanskje ikke var av den standard som vi har i dag. I dag har beredskapen mot forurensning og oljeforurensning blitt atskillig bedre, og det gjør at vi forhåpentligvis slipper flere forurensningsbomber av denne typen langs norskekysten.




La meg understreke at Regjeringen tar situasjonen rundt vraket av «U 864» på største alvor, og vi ønsker så snart som mulig å legge fram forslag til løsning på hvordan forurensningsfaren skal fjernes. Men først må vi ta oss den nødvendige tiden til undersøkelsene og gi Kystdirektoratet anledning til å foreta en skikkelig, faglig forsvarlig vurdering i samråd med andre relevante myndigheter. Vi kommer tilbake til Stortinget så fort vi kan.




Jeg vil også understreke at et veldig viktig aspekt her er at undersøkelsene må foregå sommerstid under tilfredsstillende værforhold. Vi må altså jobbe på lag med naturen og årstidene, og ikke imot.




 Det blir replikkordskifte.




 Representanten her er også klar over at det er litt forskjell på beredskapen under krigen og den beredskapen man har i dag, men det betyr ikke at man har noe mindre ansvar for å rydde opp i de problemene man har i dag. Jeg synes det er viktig å fokusere på det, og at man bør sørge for å gjøre noe med dette.




Jeg har lyst til å stille et spørsmål til statsråden – jeg synes det var en veldig fin redegjørelse fra statsråden – om det jeg utfordret henne på i stad, og som hun ikke svarte på, nemlig å orientere Stortinget. Ser statsråden at det er behov for å orientere Stortinget underveis, mens saken pågår og man utreder dette? Ser statsråden at det kan være viktig?




 Så snart vi har noe å melde tilbake, skal vi gi komiteen all den informasjonen den ønsker.




 Jeg vil også takke statsråden for det hun sa i innlegget sitt i dag, og også for så vidt for at hun har lagt fram en sak om dette.




Men jeg fikk ikke noen respons på dette: Når undersøkelsene er foretatt i sommer – det er helt riktig som det blir sagt, det må gjøres i sommer – kan vi forvente et opplegg for aksjon allerede i budsjettet for 2007? Jeg går ut fra at statsråden er enig med meg i at det her står om Norges renommé som fiskerinasjon.




 Jeg er helt enig i de vurderingene som gjøres rundt forurensningsfaren og i at et kvikksølvutslipp er skadelig, ikke bare for miljøet, men også for Norges renommé både som miljønasjon og sjømatnasjon. Som jeg også sa i innlegget mitt, vil vi komme tilbake til Stortinget så fort vi har gjort de faglige vurderingene og har et opplegg for videre håndtering av forurensningsfaren.




 Flere har ikke bedt om ordet til replikk.




De talere som heretter får ordet, har en taletid på inntil 3 minutter.




 Dette er vel kanskje ikke saken for mange «treminuttere», men siden representanten Langeland er skikkelig i slag i dag, må jeg få knytte noen bemerkninger til hans innlegg. Han har jo både i denne saken og i den forrige svingt seg opp til de store høyder om hva man gjør når man er i posisjon, og hva man gjør når man er i opposisjon. Nå var jo representanten Sahl raskt ute og minnet representanten Langeland om at det nettopp var Bondevik II-regjeringen som tok fatt i denne saken, og at utredningene deretter har pekt på at vi må gå videre. Så jeg syns det er liten grunn til å gjøre det til politikk og polemikk her i salen i dag.




Jeg vil også minne representanten Langeland om Sellafield-saken, som fikk stor oppmerksomhet under den forrige regjering og under nettopp en Høyre-statsråd, Børge Brende. Derfor er det liten grunn til å betvile Høyres miljøengasjement i store og viktige miljøsaker.




Så nevner representanten Langeland Høyres landsmøte, som han tydeligvis har inngående kjennskap til. Jeg kan ikke si at jeg la merke til representanten Langeland på det møtet – jeg tror jeg ville gjort det. Til Langeland vil jeg si at jo da, det er faktisk slik at miljøsaken fortsatt er svært viktig for et verdikonservativt parti. Derfor skjedde det faktisk også mer innenfor miljøområdet under den forrige regjering enn det hadde skjedd på mange år. Jeg minner f.eks. om Sellafield-saken, hvor representanten Langelands regjeringspartner Arbeiderpartiet ikke foretok seg særlig mye som gav resultater, iallfall. Vi samarbeidet til og med med SV når de ikke ble altfor urealistiske i sin politikk. Det er jo nettopp det som er noe av SVs problem, og som vi nok skal få se oftere og oftere framover, at de også må forholde seg til en realistisk hverdag.




 Nei, eg var ikkje til stades på Høgre sitt landsmøte. Eg var ikkje invitert, og då stiller eg ikkje opp. Eg stiller sjølvsagt gjerne opp for å skolera Høgre i miljøpolitikk på neste landsmøte om dei skulle ønskja det, for dei har ein betydeleg veg å gå, har eg registrert.




Det som var mitt poeng i innlegget, var rett og slett at eg ventar at ein gjer noko når ein er i posisjon. Det var mitt hovudpoeng. Eg synest det er ei etterpåklokskapsholdning ein får frå Høgre om igjen og om igjen, anten det gjeld kraftkrisa i Møre og Romsdal, satsing på biodrivstoff, opprydding her og kvikksølvopprydding der, som me har i dag – svært viktige og alvorlege miljøpolitiske problemstillingar. Eg registrerer at til og med då ein fekk råd frå Høgre-ordføraren i området, i Fedje, allereie for to og eit halvt år sidan, føretok ein seg ikkje noko før rett før ein skulle gå av. Og så kan ein gå vidare med å kjefta på den eksisterande regjeringa og seia at no har ein lita tid, som det står i merknadene frå Høgre, Venstre og Kristeleg Folkeparti, og at dei krev rask avklaring og handling. Eg sa meg einig i det. Spørsmålet mitt var korfor Høgre ikkje utnytta sin posisjon når ein faktisk sat i posisjon, men venta til ein kom i opposisjon med å peika på kva som er god miljøpolitikk.




Eg ser fram til at Høgre no skal spela ei konstruktiv rolle i opposisjon, og håper at dei fleire gonger engasjerer seg i miljøsaka. Mange kommentatorar frå Høgre sitt landsmøte var opptekne av at dette så veldig mørkt ut for miljøsida, og at det var ei gløymd sak. Men no kjem eg framover til å følgja med på Høgre, og Øyvind Halleraker spesielt, og eg håper at eit engasjement for miljøsaka blir synleg frå Høgre si side.




 Grunnen til at jeg måtte ta ordet, var at jeg hørte på innlegget til Høyres representant som her snakket om det Høyre hadde gjort i forhold til det Arbeiderpartiet hadde gjort. Jeg følte derfor en viss trang til å drive litt historieforklaring overfor representanten.




Hvis en ser på Sellafield-problematikken, som han tok opp her, er det slik at den forrige regjeringen faktisk kom til dekket bord. Dersom en ser på Norges miljøpolitikk, har de borgerlige regjeringene som har vært så heldige å sitte noen få år, kommet til dekket bord. Det er altså Arbeiderpartiet en kan takke f.eks. når det gjelder nasjonalparker, når det gjelder Sellafield, når det gjelder verneplan for vassdrag, og når det gjelder å sette miljøkrav til industrien slik at Norge har blitt en miljønasjon.




Nå har vi fått en ny regjering som er basert på et flertall, som kan fatte de vedtakene som virkelig er nødvendige, og som ikke trenger å være avhengig av Fremskrittspartiets humør – om de skal få flertall eller ikke. Og så varsler vi at vi vil at Norge skal bli en miljønasjon. Ja, vi er svært takknemlige hvis Høyre vil støtte opp om det, på lik linje med den støtten opposisjonspartiene SV, Senterpartiet og Arbeiderpartiet gav Høyre i forrige periode, da de kom med sine små miljøtiltak. Ja, jeg vil faktisk hevde at opposisjonen i forrige periode var pådriver overfor Høyre når det gjaldt miljøpolitikken. Derfor blir det fullstendig gal historiebeskriving når en hører representanten Halleraker her si at det er verdikonservatisme som skaper god miljøpolitikk. All historie viser altså at det er det ikke! Det at en tar hensyn til en bærekraftig utvikling for alle, også for Høyre-folk, er sosialdemokratisk politikk. Det gjør at vi har fått det samfunnet vi har i dag, og at vi faktisk er en miljønasjon. Hvis Øyvind Halleraker ikke tror det, bør han bare tenke tilbake på da han var i Nigeria og så hva markedskreftene hadde gjort i det landet.




 Flere har ikke bedt om ordet til sak nr. 4.

(Votering, se side 2429)





                    

 Etter ønske fra næringskomiteen vil presidenten foreslå at taletiden begrenses til 40 minutter, og fordeles med inntil 5 minutter til hvert parti og inntil 5 minutter til statsråden.




Videre vil presidenten foreslå at det blir gitt anledning til replikkordskifte på inntil tre replikker etter statsrådens innlegg innenfor den fordelte taletid.




Videre blir det foreslått at de som måtte tegne seg på talerlisten utover den fordelte taletid, får en taletid på inntil 3 minutter.




– Det anses vedtatt.




 

(ordfører for saken):

 Jeg håper at vi i denne saken skal holde oss til det som er temaet, og ikke, som i forrige sak, til hvem som har dårligst miljøpolitikk av de partiene som entret talerstolen til slutt.




Denne saken har et klart skille mellom de ulike partiene og grupperingene, og jeg antar at de forskjellige partiene vil redegjøre for sitt syn i saken. Derfor skal jeg som saksordfører i hovedsak ta for meg Fremskrittspartiets utgangspunkt i saken.




Vi mener at det bør være full etableringsfrihet i oppdrettsnæringen, og at eventuelle begrensninger kun skal være som følge av forurensning og av veterinærhensyn. Det er viktig å gi næringen gode rammevilkår, og det er viktig at man er forutsigbar overfor næringen. Her gjøres det store investeringer i ganske lange tidsvinduer, og det gir også store muligheter for næringen. Da er det viktig at man legger forholdene til rette for vekst, og ikke tildeler konsesjoner ut fra distriktspolitikk. Det har man tidligere gjort fra sosialistiske regjeringers side når det gjelder fiskeripolitikken, og det har ført galt av sted hver eneste gang. Derfor er det viktig at man tar hensyn til dette.




Videre har Regjeringen tatt til orde for at det skal være en bindingstid på ti år, og det er jo en reversering i forhold til flytteforskriftene. Jeg undrer meg over hvorfor man sier ti år – hvorfor man i det hele tatt har ti år. Hva er årsaken til at man har landet akkurat på ti år? Det er for meg ingen forklaring i proposisjonen, og jeg regner med at statsråden i sitt innlegg kommer inn på hvorfor man har landet nettopp på ti år.




Nå er det slik at disse Finnmark-konsesjonene får dårligere rammevilkår enn det som er vanlig i landet for øvrig. Det vil medføre en svekket konkurranseevne for oppdrettsnæringen i Finnmark, også opp mot landet for øvrig og mot produsenter i andre land. Man vet også at Finnmark er det mest kapitalfattige området i landet og den delen av landet som sliter mest med nyetablering. Da burde man ha lagt forholdene til rette på en helt annet måte for å sørge for at det blir vekst. Jeg registrerer at næringen selv heller ikke i denne saken er tatt med på råd om hvilken politikk som skal utformes.




Fremskrittspartiet har også tidligere vært imot å sette en pris på oppdrettskonsesjonene. Vi registrerer bare at det hittil heller ikke har ført fram. Derfor er det viktig for oss at man i framtiden sørger for at det blir like konkurransevilkår mellom dem som vil starte oppdrettsnæring. Når man setter en pris, om det er i en lukket eller åpen budrunde, vil man være med og ekskludere en del nyetableringer og en del gründere som ville hatt en mulighet til å komme inn på arenaen. Det synes vi er uheldig, og det er også en dårlig distriktspolitikk.




Fremskrittspartiet er opptatt av å få et mangfold i næringen. Derfor fremmer vi et forslag i denne saken, forslag nr. 1 i innstillingen. Jeg antar at de andre partiene vil redegjøre for sine forslag.




Jeg tar opp Fremskrittspartiets forslag.




 Representanten Øyvind Korsberg har tatt opp det forslaget han refererte til.




 Fiskerikapittelet i Soria Moria-erklæringen innledes på følgende vis:







Regjeringen «vil føre en ny og helhetlig kystpolitikk. Kyst og fiskeripolitikken skal bidra til langsiktig miljømessig forsvarlig verdiskaping for hele samfunnet og samtidig bidra til rettferdig fordeling av ressursene. Regjeringen er opptatt av å beholde en variert eierskapsstruktur. Det er viktig å ta vare på de lokalt forankrede selskapene i fiskeri og havbruksnæringen».




Med et slikt utgangspunkt er det lett å gi sin tilslutning til at Fiskeridepartementet nå kan utlyse ti nye oppdrettskonsesjoner i Finnmark. Utlysningen og utlysningskriteriene representerer et brudd med en politikk som har gjort havbruksnæringen til en arena for kapitalsterke investorer, senest representert ved en norsk skatteflyktning med kypriotisk statsborgerskap. Fjerdedelen av laksenæringen her til lands er med andre ord på utenlandske hender, og tilsvarende eierskap i andre land gir denne investoren dominerende innflytelse på verdensmarkedet for oppdrettslaks. Jeg er langt fra sikker på om dette eierskapet i lengden vil bidra til å sikre verdiskaping og bosetting langs kysten vår – dette sagt uten et fnugg av kritikk mot en regjering som prisverdig nok har senket eierskapstaket til 25 pst.




Bondevik-regjeringen gjorde oppdrettskonsesjonene til en handelsvare med en inngangsbillett på hele 4 mill. kr pr. konsesjon. Kapitalsterke investorer kan lett betale en slik pris, i tillegg til øvrige investeringer i en for tiden meget lønnsom næring. Men også oppdrettsnæringen har hatt sine nedturer. Den er følsom for svingninger i markedet. Vi har også det siste året hatt eksempel på at regulære handelshindringer kan ramme hardt.




Tross tre utlysningsforsøk lyktes det ikke Bondevik-regjeringen å bli av med de ti oppdrettskonsesjonene i Finnmark. Markedet har åpenbart ikke vært villig til å betale en så høy pris i vårt nordligste fylke, der vilkårene for oppdrett unektelig er annerledes enn i andre deler av landet. Derfor er det nødvendig å minne om formålet med disse konsesjonene, nemlig at de skal bidra til nye arbeidsplasser og ny næringsutvikling i kystområdene i Finnmark med vekt på lokalt eierskap. Jeg er derfor tilfreds med at Regjeringen nå forsøker en annen utlysningsmetode, altså et lukket tilbud på bestemte vilkår. Det er å håpe at Finnmark relativt raskt kan få nyte godt av veksten i oppdrettsnæringen. Jeg er også tilfreds med at konsesjonene fordeles mellom Øst- og Vest-Finnmark, og at konsesjonærene må binde seg til etableringskommunen i en tiårsperiode.




Jeg ber samtidig om at statsråden merker seg at flertallet i komiteen ønsker en helhetlig gjennomgang av konsesjonspolitikken og i den forbindelse ber departementet vurdere utleie eller bortfeste av konsesjoner. Dette er vanlig i utlandet, og vil kunne skape et helt annet konsesjonsregime og et mer differensiert eierskap i havbruksnæringen. Jeg viser for øvrig til Soria Moria-erklæringen, der Regjeringen sier at målet med utlysning av nye konsesjoner bør være å styrke små og mellomstore aktører. Her er det også aktuelt å flytte fordeling og refordeling av oppdrettskonsesjoner til regionalt folkevalgt nivå. I den forbindelse skal det også vurderes om konsesjonsavgiften bør tilfalle kommuner som stiller arealer til disposisjon for nye konsesjoner.




Mens flertallet i komiteen ønsker mer styring og differensiert eierskap, mener Fremskrittspartiet, Høyre – og Venstre, oppsiktsvekkende nok – at det bør innføres fri etableringsrett i oppdrettsnæringen. Nå kan man naturligvis undres over at de ikke gjorde det i forrige stortingsperiode, da de hadde makt til å gjøre det. Men jeg konstaterer at de tre partiene nå tar enda et skritt til høyre i markedsliberalistisk retning. Og vi som trodde at grensen faktisk var nådd med Ludvigsen!




 Når det gjelder disse oppdrettskonsesjonene i Finnmark, mener Høyre at det er positivt at disse nå blir tildelt basert på en markedsmessig prismekanisme som gjør det lettere å etablere seg i næringen.




Jeg tror det er viktig å ha med seg historien her. Oppdrettsnæringen er en meget konjunkturavhengig bransje, og verdiene på oppdrettskonsesjoner har variert mye over tid. I 2000 og 2001 da staten starten med å ta vederlag for konsesjonene, var det enkeltkonsesjoner på Vestlandet som ble omsatt i markedet for nærmere 40 mill. kr. Konsesjonene var den gang nærmest å betrakte som et verdipapir, og utdeling av et begrenset antall konsesjoner ble en kilde til økonomisk gevinst, både for samfunnet ved staten og for den enkelte oppdretter som fikk konsesjon.




Finnmark har derimot et svakere næringsmessig og biologisk grunnlag for oppdrettsvirksomhet. Dette var også bakgrunnen for at disse konsesjonene skulle tildeles mot et lavere vederlag. Resultatet ble imidlertid at ingen av konsesjonene ble tatt i bruk.




I den sammenheng er det viktig å ha med seg at oppstartsinvesteringene i oppdrett er betydelig høyere enn selve kjøpesummen for en konsesjon.




Uten at jeg har regnet nøye gjennom det, vil jeg anta at de totale utgifter til infrastruktur, anlegg, smolt og oppfôring ligger på mellom 15 og 20 mill. kr for en nystartet oppdrettsvirksomhet med én konsesjon, før man får inntekter fra salg av laks. Og risikoen er høy, fordi man på det tidspunkt man starter opp med investeringene som kjent ikke vet hvilken pris laksen har 1 1/2 år fram i tid.




Under nedgangskonjunkturen i oppdrettsnæringen som kom i 2000–2003, var det derfor krevende å få finansiert denne type virksomhet uavhengig av eventuelle kjøp av konsesjoner, og det er all grunn til å anta at dette problemet var ekstra stort i Finnmark. Derfor vil jeg ikke helt uten videre legge til grunn at manglende bruk av de aktuelle konsesjonene fra 2002 nødvendigvis var en konsekvens av størrelsen på vederlaget for konsesjonen.




Nå i 2006 er det ikke utenkelig at konsesjoner også i Finnmark har en betydelig økonomisk verdi. Men siden disse ti konsesjonene har ligget i flere år uten å bli utdelt, og fordi det er viktig at man kommer i gang i Finnmark, støtter Høyre Regjeringens forslag om utdeling av disse ved en lukket budrunde.




Jeg merker meg at representanten Gullvåg kritiserer at dette ikke er blitt gjort før. Det er jo en noe underlig kritikk så lenge regjeringen Stoltenberg II opprettholdt vederlaget på 40 mill. kr for disse ti konsesjonene i sitt budsjettforslag. Heller ikke i denne saken tar Regjeringen ut vederlaget på 40 mill. kr. Man har derimot laget en markedsmessig mekanisme som pr. i dag vil gi et ukjent beløp i vederlag for disse konsesjonene, så her bør representanten Gullvåg eventuelt rette kritikken mot egne rekker.




For øvrig mener Høyre at det bør være fri etableringsrett i oppdrettsnæringen innenfor de begrensninger som følger av biologiske forhold. Oppdrettsnæringen er lite regulert, og markedet styrer. Det er også grunn til å se på om det er behov for en produksjonsregulering som ligger i begrensningen av antall konsesjoner, når vi uansett vil ha en betydelig regulering av denne virksomheten gjennom miljømessige restriksjoner. Det er en større sak som vi vil komme tilbake til senere.




Vi er også negative til at de konsesjonene som nå deles ut, skal pålegges bindingstid til den enkelte kommune i ti år framover. Dette er å legge ytterligere byrder i sekken til dem som skal etablere seg i bransjen i Finnmark, og det kan det bli vanskelig å leve med dersom konjunkturene snur.




I lys av at begrunnelsen i saken var å få i gang oppdrettsaktiviteter i Finnmark, synes jeg dette er en underlig mekanisme å påføre dem som søker konsesjon.




Jeg vil på denne bakgrunn ta opp forslaget fra Høyre og Venstre i innstillingen:







«Stortinget ber Regjeringen tildele konsesjonene uten ti års kommunebinding og ellers med samme vilkår som for konsesjoner andre steder i landet.»




 Representanten Torbjørn Hansen har dermed tatt opp det forslaget han refererte.




Den reglementsmessige tid er snart omme, og presidenten vil foreslå at møtet fortsetter utover reglementsmessig tid til sak nr. 5 er ferdigbehandlet. – Det anses vedtatt.




 I Kristeleg Folkeparti legg me vekt på at oppdrettsnæringa skal vera til stades langs heile kysten vår. Derfor har me òg støtta tildelinga av laksekonsesjonar i Finnmark. Det har, som denne saka viser, vore vanskeleg å få dei ti siste konsesjonane i drift i Finnmark trass i at laksenæringa har hatt god økonomi det siste året.




Me er i Kristeleg Folkeparti einige i at dei naturlege føresetnadene for oppdrett er noko annleis i dei nordlegaste kystområda, og det er rimeleg at det òg vert spegla av i vilkåra for nye løyve.




På bakgrunn av dette støttar Kristeleg Folkeparti dette forslaget om ei litt ny tilnærming for å nå det felles målet om etablering av oppdrettskonsesjonar i Finnmark. For å sikra langsiktig tenking, og på grunn av dei spesielle forholda som me har i Finnmark, støttar òg Kristeleg Folkeparti premissen om ti års kommunebinding til den kommunen der løyvet er etablert.




Slik me ser det i Kristeleg Folkeparti, dreiar dette seg eigentleg om å finna verkemiddel for å oppnå eit mål som det er brei einigheit om. Det er brei politisk einigheit om at det skal etablerast lakseoppdrett òg i Finnmark, og for å nå dette målet er altså Kristeleg Folkeparti villig til å vera med og prøva litt endra verkemiddel.




(komiteens leder): 

Senterpartiet mener at oppdrettsnæringen, også i Finnmark, har store muligheter for økt verdiskaping og eksport forutsatt at man beholder lokalt og nasjonalt eierskap, initiativ i forhold til markedsadgang og – jeg vil også ta med – mulighet til oppdrett på nye arter og større grad av videreforedling. Vi er opptatt av å videreutvikle en voksende og lønnsom oppdrettsnæring som produserer høykvalitetssjømat.




Da er det også viktig å sikre næringen tilstrekkelig med egnede arealer til å drive oppdrett, samtidig som kravene til en miljøvennlig oppdrettsvirksomhet må stå fast. For at produksjonen skal skje på en best mulig miljømessig måte, er det nødvendig at havbruksnæringen er spredd langs hele kysten.




Utdelingen av de ti konsesjonene i Finnmark er ikke en ny konsesjonsrunde, som også flere har vært inne på, la oss slå det fast. Målet er å bli ferdig med tidligere konsesjonsrunder. Forutsetningen for Regjeringens forslag om å endre premissene, eller vederlaget, for tildeling av konsesjoner i Finnmark er å sikre og styrke laksenæringen i Finnmark. Det har vært nevnt bl.a. sterkere kommunebinding, fordeling av konsesjoner mellom Øst- og Vest-Finnmark og, som en engangsordning, et variabelt vederlag for konsesjoner gjennom lukkede bud for å unngå en åpen auksjon der en driver prisene opp unødvendig. Denne tilpasningen av vederlagsordningen, som avviker vesentlig fra prinsippene i tidligere konsesjonsrunder, er i realiteten en arv fra forrige regjering, bl.a. for å unngå klage fra ESA, samtidig som en ønsker å sikre konsesjonene til en realistisk pris i Finnmark. Den forrige regjeringen krevde et fast vederlag på 4 mill. kr for konsesjoner i Finnmark, uten at det resulterte i en styrking av næringen i fylket.




Fra Senterpartiets side har vi programfestet at nye konsesjoner og nye konsesjonsrunder bør være vederlagsfrie fra statens side, men vi mener at kommunene som stiller arealer til disposisjon for oppdrettsnæringen, bør kunne ta en rimelig leieavgift for konsesjonsarealet. Det betinger at konsesjonene blir vederlagsfrie fra statens side. Vi har også påpekt tidligere at eventuelle nye konsesjonsrunder primært bør ha som mål å styrke små og mellomstore aktører.




Dette er også bakgrunnen for at vi er med i flertallsmerknaden der det påpekes at markedsmessig omsetning av konsesjoner har resultert i en betydelig konsentrasjon av eierskap i oppdrettsnæringen. Vi – flertallet – mener at flere bør få anledning til å delta i oppdrettsnæringen. Departementet må derfor i forbindelse med en helhetlig gjennomgang av konsesjonspolitikken vurdere utleie eller bortfeste av konsesjoner, og i Senterpartiet vil vi arbeide for at disse leieinntektene blir kanalisert til kommuner som stiller areal til disposisjon. Det er kommunene som har kostnader i forbindelse med planlegging, tilrettelegging av areal i sjøen, infrastruktur mv., og det er folk rundt i kommunene som har eventuelle miljøulemper som følge av oppdrettsnæringen.




 Tillatelsene til akvakultur av laks og ørret i Finnmark har vært utlyst tre ganger uten at de har blitt tildelt. Dette viser at tillatelsene trolig er blitt priset for høyt.




For at også Finnmark skal få ta del i den veksten og utviklingen som laksenæringen nå er inne i, må vi finne løsninger som kan bidra til en rask styrking av oppdrettsnæringen i Finnmark. Et verktøy vi kan ta i bruk, er tildeling av tillatelser gjennom variabelt vederlag. Ved at vi her foreslår å benytte en lukket budrunde, vil vi øke sannsynligheten for at tillatelsene blir tildelt, samtidig som vi unngår beskyldninger om subsidiering.




Komiteens flertall ønsker at mulighetene for utleie og bortfeste av tillatelser til laks og ørret skal vurderes. Dette vil bli fulgt opp i forbindelse med gjennomgangen av havbruksnæringens konkurransekraft, der arbeidet nylig er igangsatt i departementet.




Det er viktig at en ved tildelingen av tillatelsene ivaretar hensynet til næringsutvikling i både Øst- og Vest-Finnmark. Situasjonen i dag er at det er langt mindre akvakulturvirksomhet øst i Finnmark enn i vest. Derfor bør tillatelsene fordeles mellom Øst- og Vest-Finnmark slik at fylket som helhet drar nytte av de ti Finnmarkskonsesjonene. Fiskeri- og kystdepartementet vil avklare den nærmere fordelingen av konsesjonene i tett dialog med Finnmark fylkeskommune.




Så er det fra talerstolen satt spørsmålstegn ved kommunebinding. Representanten Korsberg var opptatt av forutsigbarhet for næringen. Det er viktig. Denne regjeringen er også opptatt av forutsigbarhet for de kommunene som investerer i infrastruktur i tilknytning til næringsvirksomheten. Derfor har vi her foreslått en kommunebinding på ti år. Når vi har foreslått ti år, er det fordi vi innser at verden kan forandre seg. Derfor har vi satt en tidsbegrensning.




Så vil jeg også si at jeg tror ikke man oppnår forutsigbarhet verken for næring eller for lokalsamfunn ved å slippe konsesjonene fri. Det vil uansett være mekanismer som regulerer hvor mye oppdrettsvirksomhet vi kan ha i Norge. Denne regjeringen mener at det skal samfunnet gjennom de folkevalgte ha styring med – ikke gjennom markedskreftenes frie spill.




 Det blir replikkordskifte.




 Jeg merket meg i statsrådens innlegg at det er en naturlig ideologisk forskjell mellom Fremskrittspartiet og statsråden – men jeg skal ikke bruke så mye tid på det.




Jeg har bare lyst til å høre om statsråden har hatt dialog med oppdrettsnæringen i denne saken når det gjelder bindingstid. Statsråden var opptatt av at kommunene må ha forutsigbare rammebetingelser når det gjelder bindingstiden. Det er også oppdrettsnæringen, for det er jo faktisk den som investerer de største beløpene i så måte.




Et annet område jeg vil utfordre statsråden på, er: Hvorfor kan man ikke dele ut disse konsesjonene vederlagsfritt? Det kunne faktisk sikre at også lokalt eierskap ville få en mye bedre anledning til å komme inn. Og som jeg nevnte i mitt innlegg, har Finnmark mangel på kapital. I så måte vil også lokale gründere ha lettere for å slippe til i denne næringen.




 Jeg har ikke konsultert oppdrettsnæringen i denne saken. Men nå er det slik at vi lyser ut konsesjonene, inviterer næringen og interesserte aktører til å komme med bud, med de vilkårene som ligger her. Det er som sagt en invitasjon, og jeg har god tro på at oppdrettsnæringen slår til på den.




Når det gjelder temaet om konsesjonene skal være vederlagsfrie eller ikke, har vi her valgt å videreføre vederlag, bl.a. med bakgrunn i at vi vil unngå subsidieanklager. Samtidig synes jeg jo at det er bemerkelsesverdig å registrere Fremskrittspartiets snuoperasjon her, for da Fremskrittspartiet gjorde opp statsbudsjettet for 2003 sammen med den forrige regjeringen, tok man inn 5 mill. kr pr. konsesjon på 50 konsesjoner. Da hadde man faktisk muligheten til å dele dem ut gratis, men det var en mulighet som Fremskrittspartiet da valgte å ikke benytte seg av.




 Jeg vil gjerne ta opp spørsmålet om vederlag for konsesjoner med statsråden, og høre hennes prinsipielle standpunkter i forhold til det.




Her er det jo forslag om at man skal kreve inn et variabelt vederlag basert på en lukket budrunde, dvs. at det blir markedet som bestemmer prisen. Her kan jo markedet, hvis man lyser ut konsesjoner på denne måten i andre deler av landet, bestemme en mye høyere pris enn det som har vært prisen tidligere, nemlig 5 mill. kr. Samtidig var representanten Lars Peder Brekks standpunkt at han ønsker en gratis tildeling av konsesjoner i Norge, og representanten Gullvåg tok avstand fra å bruke markedet i denne type sammenhenger.




Hva er Regjeringens prinsipielle syn når det gjelder utdeling av oppdrettskonsesjoner i Norge – skal det kreves et vederlag, eller skal man helst dele dem ut gratis? Vil denne type auksjonsmekanismer bli brukt andre steder i landet ved framtidig utdeling av konsesjoner?




 Jeg vil for det første understreke at en lukket budrunde er noe annet enn en åpen auksjon der man driver prisen i været. I denne runden vil budene komme inn i en lukket konvolutt, og man vil ikke bli kjent med budene til de andre før budrunden er avsluttet. Så er det sånn at både flertallet i komiteen og Soria Moria-erklæringen anviser en rekke ting som skal vurderes ved framtidige budrunder, bl.a. dette med bortfeste og arealavgift til kommunene. Prinsippene for nye konsesjonsrunder skal vi ta stilling til når de kommer.




 I det forrige svaret fra statsråden viste hun til at Fremskrittspartiet hadde gjort opp budsjettet med Bondevik II-regjeringen, og at det lå en pris inne på konsesjonene. Jeg må bare minne statsråden om at det var en subsidiær stemmegivning. Det var ikke primært vårt forslag.




Men jeg vil gjerne utfordre statsråden på hvorfor hun ikke legger forholdene til rette slik at lokale tilbydere, eller de som ønsker å gå inn i oppdrettsnæringen, får en mulighet, og da tenker jeg spesielt på dette med økonomi, fordi det blant lokalpolitikere/regionalpolitikere i Finnmark flere ganger har vært tatt til orde for at terskelen for å komme inn i oppdrettsnæringen må være så lav som overhodet mulig. Hvorfor lytter ikke statsråden til politikerkollegaer fra Finnmark og Troms som nettopp hevder at man må ha en mulighet til å komme inn i oppdrettsnæringen, og at det ikke bare er de kapitalsterke som skal få anledningen?




 Jeg har lyttet meget nøye til mine politikerkolleger i Finnmark, og bl.a. med bakgrunn i det benytter vi nå en lukket budrunde for å få konsesjonene tildelt.




 Replikkordskiftet er omme.




Flere har ikke bedt om ordet til sak nr. 5.

(Votering, se side 2429)

 


Stortinget avbryter nå sine forhandlinger, og nytt møte blir satt kl. 18.





                    

 Under debatten er det satt fram to forslag.
Det er

forslag nr. 1, fra Øyvind
Korsberg på vegne av Fremskrittspartiet

forslag nr. 2, fra Torbjørn Hansen på vegne
av Høyre og Venstre

Det voteres først over forslag nr.
1, fra Fremskrittspartiet. Forslaget lyder:

«Stortinget
ber Regjeringen tildele konsesjonene vederlagsfritt og uten bindingstid,
og uten geografisk fordeling.»

Votering:

Forslaget fra Fremskrittspartiet
ble med 83 mot 23 stemmer ikke bifalt.

(Voteringsutskrift kl. 21.03.42)

 Det vil så bli votert over forslag
nr. 2, fra Høyre og Venstre. Forslaget lyder:

«Stortinget
ber Regjeringen tildele konsesjonene uten ti års kommunebinding
og ellers med samme vilkår som for konsesjoner andre
steder i landet.»

Presidenten antar at Fremskrittspartiet ønsker å støtte forslaget
subsidiært.

Votering:

Forslaget fra Høyre og Venstre
ble med 64 mot 42 stemmer ikke bifalt.

(Voteringsutskrift kl. 21.04.11)

Komiteen hadde innstilt:

St.prp. nr. 48 (2005-2006) – om endringar
av løyvingar for 2006 under Fiskeri- og kystdepartementet
sitt område mv., pkt. 3 – vedlegges protokollen.

Votering:

Komiteens innstilling ble enstemmig bifalt.


                    
                    

 Under debatten er det satt fram tre forslag. Det er










forslag nr. 1, fra Arne Sortevik på vegne av Fremskrittspartiet, Høyre, Kristelig Folkeparti og Venstre







forslag nr. 2, fra Arne Sortevik på vegne av Fremskrittspartiet, Høyre og Venstre







forslag nr. 3, fra Arne Sortevik på vegne av Fremskrittspartiet




Det voteres først over forslag nr. 3, fra Fremskrittspartiet. Forslaget lyder:







«Stortinget ber Regjeringen i løpet av høsten 2006 legge frem forslag til luftfartsplan for årene 2007-2010.»

Votering:

Forslaget fra Fremskrittspartiet ble med 81 mot 23 stemmer ikke bifalt.

(Voteringsutskrift kl. 21.01.25)

 


 Det voteres så over forslag nr. 2, fra Fremskrittspartiet, Høyre og Venstre. Forslaget lyder:







«Stortinget ber Regjeringen vurdere mulige tiltak som kan fjerne eventuelle hindringer for virksom konkurranse innenfor innenlands luftfart og på egnet måte fremme forslag for Stortinget.»

Votering:

Forslaget fra Fremskrittspartiet, Høyre og Venstre ble med 62 mot 42 stemmer ikke bifalt.

(Voteringsutskrift kl. 21.01.48)

 


 Det voteres så over forslag nr. 1, fra Fremskrittspartiet, Høyre, Kristelig Folkeparti og Venstre. Forslaget lyder:







«Stortinget ber Regjeringen i lov eller forskrifts form om å pålegge flyselskaper på norske ruter jevnlig å offentliggjøre sin kanselleringsstatistikk med kanselleringsårsak pr. avgang for en viss tidsperiode.»

Votering:

Forslaget fra Fremskrittspartiet, Høyre, Kristelig Folkeparti og Venstre ble med 56 mot 49 stemmer ikke bifalt.

(Voteringsutskrift kl. 21.02.16)

Komiteen hadde innstilt: 


Dokument nr. 8:18 (2005-2006) – forslag fra stortingsrepresentantene Torbjørn Hansen, Trond Helleland, Petter Løvik, Øyvind Halleraker og Jan Tore Sanner om å pålegge flyselskapene å offentliggjøre kanselleringsinformasjon og andre tiltak som kan bedre konkurranseforholdene og passasjerrettighetene i norsk luftfart, vedlegges protokollen.

Votering:

Komiteens innstilling ble enstemmig bifalt.

 


Votering i sak nr. 4

Komiteen hadde innstilt: 


I statsbudsjettet for 2006 gjøres følgende endring:













Kap.




Post




Formål




Kroner










1062







Kystverket:













1




Driftsutgifter, økes med 




28 000 000













fra kr 841 040 000 til kr 869 040 000




Votering:

Komiteens innstilling ble enstemmig bifalt.

 


Votering i sak nr. 5




 Under debatten er det satt fram to forslag. Det er










forslag nr. 1, fra Øyvind Korsberg på vegne av Fremskrittspartiet







forslag nr. 2, fra Torbjørn Hansen på vegne av Høyre og Venstre




Det voteres først over forslag nr. 1, fra Fremskrittspartiet. Forslaget lyder:







«Stortinget ber Regjeringen tildele konsesjonene vederlagsfritt og uten bindingstid, og uten geografisk fordeling.»

Votering:

Forslaget fra Fremskrittspartiet ble med 83 mot 23 stemmer ikke bifalt.

(Voteringsutskrift kl. 21.03.42)

 


 Det vil så bli votert over forslag nr. 2, fra Høyre og Venstre. Forslaget lyder:







«Stortinget ber Regjeringen tildele konsesjonene uten ti års kommunebinding og ellers med samme vilkår som for konsesjoner andre steder i landet.»




Presidenten antar at Fremskrittspartiet ønsker å støtte forslaget subsidiært.

Votering:

Forslaget fra Høyre og Venstre ble med 64 mot 42 stemmer ikke bifalt.

(Voteringsutskrift kl. 21.04.11)

Komiteen hadde innstilt: 


St.prp. nr. 48 (2005-2006) – om endringar av løyvingar for 2006 under Fiskeri- og kystdepartementet sitt område mv., pkt. 3 – vedlegges protokollen.

Votering:

Komiteens innstilling ble enstemmig bifalt.





                
                
                

Voteringen i en sak finnes i slutten av referatet for hver enkelt sak.


            


            

 Referatsak nr. 247 foreslås tatt opp til avgjørelse straks, jf. forretningsordenens § 28 tredje ledd bokstav d.




Forslaget går ut på å oppheve Stortingets vedtak den 22. mai i år, fordi flertallet i Stortinget ikke kom til uttrykk gjennom denne voteringen, på grunn av en feil ved utbyttingen som Stortingets presidentskap er blitt gjort kjent med gjennom brev fra Høyres og Fremskrittspartiets stortingsgrupper.




Forretningsordenens § 47 bestemmer:







«Når en sak er endelig avgjort, må den ikke bringes fram igjen, eller tas opp på nytt i samme samling. Er det påtrengende nødvendig, eller fremmer regjeringen proposisjon eller melding innenfor samme saksområde for Stortinget, kan vedkommende ting likevel fatte vedtak om dette, forutsatt at saken igjen blir komitébehandlet.»




§ 64 i forretningsordenen bestemmer:







«I særskilte tilfelle kan Stortinget vedta å sette enkelte bestemmelser i forretningsordenen ut av kraft. Et slikt vedtak krever to tredjedels flertall, hvis ikke forslaget er satt fram av presidenten. I så fall avgjøres det med alminnelig flertall.»




I dette tilfellet mener presidenten at en ny behandling av saken må sies å være «påtrengende nødvendig», fordi det tidligere vedtaket ikke er i samsvar med det virkelige flertallet i Stortinget. Ny komitebehandling av dette forslaget er etter presidentens oppfatning opplagt ikke nødvendig.




Presidenten vil derfor, med hjemmel i forretningsordenens § 64, som ble sitert, foreslå at Stortinget fraviker bestemmelsen i § 47 om ny komitebehandling av det foreliggende Dokument nr. 8-forslaget.




– Det anses vedtatt.




Presidenten vil så foreslå at referatsak nr. 247 tas opp til avgjørelse straks, jf. forretningsordenens § 28 tredje ledd bokstav d.




– Det anses vedtatt.




Forslaget i referatsak nr. 247, Dokument nr. 8:92 for 2005–2006, fra representantene Asmund Kristoffersen, Heidi Sørensen og Ola Borten Moe, tas opp til votering. Forslaget lyder:







«I.




Stortingets vedtak 22. mai 2006 ved behandlingen av Innst. S. nr. 147 (2005-2006) fra energi- og miljøkomiteen om forslag fra stortingsrepresentantene Ketil Solvik-Olsen, Børge Brende, Line Henriette Holten Hjemdal og Gunnar Kvassheim om et felles norsk/svensk marked for grønne sertifikater for fornybar elektrisitet – oppheves.




II.




Dokument nr. 8:21 (2005-2006) – forslag fra stortingsrepresentantene Ketil Solvik-Olsen, Børge Brende, Line Henriette Holten Hjemdal og Gunnar Kvassheim om et felles norsk/svensk marked for grønne sertifikater for fornybar elektrisitet – bifalles ikke.»




Forslaget er fremmet av regjeringspartiene. Det er forventet at regjeringspartiene stemmer for. Det vil ikke forundre presidenten om de øvrige partier stemmer imot.

Votering:

Forslaget fra Asmund Kristoffersen, Heidi Sørensen og Ola Borten Moe ble bifalt med 56 mot 50 stemmer.

(Voteringsutskrift kl. 21.08.27)




 Dermed er dagens kart ferdigbehandlet. 




Forlanger noen ordet i henhold til forretningsordenens § 37 a før møtet heves? – Møtet er hevet.





                    
                    
                    

