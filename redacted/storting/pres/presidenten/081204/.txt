 Representantene Per Olaf 

Lundteigen 

og Ågot 

Valle

, som har vært permittert, har igjen tatt sete.
                

Sakene på dagens kart (nr. 25)

Man fortsatte behandlingen av





                    
                    
                    

 Etter ønske fra forsvarskomiteen vil presidenten foreslå at debatten blir
                        begrenset til 2 timer og 5 minutter, og at taletiden blir fordelt slik på
                        gruppene: 

Arbeiderpartiet 45 minutter, Fremskrittspartiet 25 minutter, Høyre 15
                        minutter, Sosialistisk Venstreparti 10 minutter, Kristelig Folkeparti 10
                        minutter, Senterpartiet 10 minutter og Venstre 10 minutter. 

Videre vil presidenten foreslå at det blir gitt anledning til
                        replikkordskifte på inntil tre replikker med svar etter innlegg av
                        hovedtalerne fra hver partigruppe og fem replikker med svar etter innlegg
                        fra medlemmer av Regjeringen innenfor den fordelte taletid. 

Videre blir det foreslått at de som måtte tegne seg på talerlisten utover den
                        fordelte taletid, får en taletid på inntil 3 minutter. 

– Det anses vedtatt. 

 (komiteens leder): 2009 er jo det første året i den nye
                        langtidsprogramperioden, det programmet som skulle gi balanse i Forsvaret.
                        Egentlig skulle vi nå fokusere på å gjennomføre – de store beslutninger
                        skulle ligge bak oss. Så det burde være enkelt, men jeg synes ikke det er
                        fullt så enkelt. 

Det er enighet om mye i Forsvaret. Men det er også betydelig uenighet, særlig
                        om det som ble presset igjennom med et meget knapt flertall i Stortinget for
                        et halvt år siden. Den enigheten som har vært i denne fireårsperioden,
                        skyldes ikke Regjeringen. Jeg kan faktisk ikke huske tilfeller hvor
                        Regjeringen har strukket seg for å skape enighet. Den har flertall og har
                        ikke trengt å bygge bredere basis. Det har betydd en mer lukket prosess. Det
                        mener jeg er et demokratisk problem, og det er et problem at det ikke gir et
                        bredt eierskap til Forsvarets fremtid. Nettopp nå trenger Forsvaret et slikt
                        bredt eierskap. Det burde derfor på en annen måte ha ligget på Regjeringen å
                        skape dette brede eierskapet i Stortinget, det har det ikke gjort. Dette er
                        nok en understrekning av at en flertallsregjering ikke bestandig er en
                        spesielt god idé. Dette forholdet er forsterket av at det budsjettdokumentet
                        vi denne gangen har fått, gir enda mindre informasjon enn det har gitt
                        tidligere. 

Flertallet i komiteen gav under langtidsprogramdebatten klart uttrykk for at
                        man er bekymret for driften, og et klart flertall ønsket at man skulle få
                        vite mer om de viktige forhold knyttet til driften i Forsvaret. Det har
                        blitt besvart med at de siste rester av konkrete opplysninger er tatt ut av
                        budsjettdokumentene. 

Etter mitt skjønn er det fire hovedgrupper av problemer vi må adressere. Det
                        ene er nivået på driften i Forsvaret. Vi har gjennom våren sett betydelige
                        frustrasjoner i store deler av Forsvaret knyttet til at ressursene er
                        knappe. Vi ser det meget tydelig i den saken som Stortinget skal behandle
                        senere i dag, nemlig revisjon av budsjettet for 2008, hvor det både har vært
                        nødvendig å foreta såkalte aktivitetsjusteringer, og det har i tillegg på
                        slutten av året vært tilført betydelig med penger fra
                        investeringsbudsjettet. Dette blir da også varslet i generelle ordelag i
                        budsjettdokumentene. Det er bekymringer i Stortinget på dette punktet –
                        trenes det, øves det, flys det, seiles det, og vedlikeholdes det nok? Og det
                        leveres lite materiale i dokumentene for å begrunne at det gjør det. 

På noen punkter er det åpenhet, det gjelder ikke minst Heimevernet og mangel
                        på øvelser. Det er klart mindre nødvendig. Heimevernets omstilling har vært
                        en suksess, og det er viktig å bygge på denne suksessen ved å trekke så
                        mange som mulig inn – få dem til å øve og få dem til å være i aktivitet. 

Vi mener at dette er feil vurdert fra Regjeringens side. Hadde vårt budsjett
                        slått igjennom i finansdebatten, ville vi hatt midler til å gjøre noe med
                        dette. Vi mener altså at nivået på driften i Forsvaret er for lavt, og det
                        budsjettet vi gjerne ville ha fått vedtatt i Stortinget, ville gitt
                        muligheter for mer til drift. 

Det andre sett med problemer knytter seg til investeringsnivået, hvor vi ikke
                        bare har justert ned det årlige nivået med 1,6 milliarder kr pr. år i
                        forhold til forrige langtidsprogramperiode, men allerede nå, altså før
                        perioden er innledet, ligger man etter de måltallene man selv har satt opp.
                        Det fremgår også av den saken vi skal behandle senere i dag. 

Det er viktig at et forsvar som vårt, som er såpass lite, i hvert fall er
                        topp utstyrt. Det er derfor viktig å bruke midler på investeringer. Men
                        igjen: Det er lite materiale for å vurdere hva som egentlig er et korrekt
                        investeringsnivå. Vi har våre tvil på en del områder, f.eks.: Er det nå
                        nødvendig å bruke store midler på å kjøpe kystvaktfartøyer som allerede i
                        dag går? Det regnestykket har ikke Regjeringen fremlagt – og jeg håper ikke
                        at det er ideologien, men at det er et regnestykke som gjør at Regjeringen
                        føler at den har behov for å eie kystvaktfartøyene som nå går. 

Når jeg nå snakker om Kystvakten, har jeg lyst til å komme med et hjertesukk.
                        Jeg har sett presseoppslag fra Vestlandet: «Kystvakten har … todagersraid i
                        Fitjarøyene». Et annet opplag om kystvaktfartøy, i avisen Sunnhordland, er:
                        «KV «Tor» på blåskjeljakt». 

Mitt spørsmål til forsvarsministeren er: Er det virkelig nødvendig å kjøre
                        svære gråmalte marinefartøyer med kanoner opp i fjæresteinene til folk for å
                        sjekke om de har for store brygger? Jeg er ikke sikker på om det er det som
                        bygger opp tilslutningen til Forsvaret. 

Det tredje problemet vi står overfor, er de vedtakene som ble kjørt gjennom
                        med knapt flertall like før sommerferien. Jeg mener fortsatt at de vedtakene
                        var feil. Det gjelder flyttingen av FOHK. Jeg registrerer at det skal brukes
                        nesten en halv milliard kroner på investeringer i en situasjon hvor det er
                        trangt om midlene. Det viser jo én av svakhetene ved behandlingen i våres,
                        nemlig at én ting er hva man kan tjene på en 20-årsperiode, men hva som
                        foregår i mellomtiden, ble i meget liten grad belyst. 

Et annet spørsmål er mannskapsutdanning i Heimevernet. Vi får se om de øvrige
                        våpengrener virkelig greier å kompensere for nedleggelse av Heimevernets
                        egen utdanning. 

Så har vi ikke minst spørsmålet om Olavsvern. Til og med medlemmer av
                        forsvarskomiteen fra regjeringspartiene har uttrykt stor bekymring for det
                        vedtaket Stortinget fattet, et vedtak som har liten økonomisk virkning.
                        Etter mitt skjønn er det rimelig klart at en troverdig nordområdepolitikk
                        også forutsetter at vi er militært i stand til å være i Nord-Norge på en
                        skikkelig måte, og det tror jeg også betyr et støttepunkt i nord, som
                        Olavsvern er. 

Selv om man nok innimellom kan finne noen i Sjøforsvaret som mener at man kan
                        greie seg uten, er det ikke noen tvil om at den alt overveiende del av
                        sjøforsvarsmiljøet i dette landet mener at dette var en gal beslutning –
                        ikke bare for vårt eget sjøforsvar, men også i forhold til det allierte
                        sjøforsvar. Vi mener derfor at det er riktig å beholde Olavsvern, og vi får
                        en votering på det punktet i dag. 

En annen ganske forbausende utvikling, er utviklingen knyttet til
                        IKT-virksomheten, eller INI, som det vel nå heter, på Jørstadmoen. Vi var
                        gjennom dette i spontanspørretimen for ikke lang tid siden. Det kunststykket
                        som regjeringspartiene prøver seg på, er at mens man etter instruks har lagt
                        ledelse av INI entydig til Jørstadmoen, en instruks som trådte i kraft 1.
                        januar 2006, vil man nå altså opprette en sjefsstilling som skal gjøre
                        nøyaktig det samme i Oslo. Hvordan man kan opprettholde de to funksjonene
                        samtidig på to steder, uten å si at man flytter noe fra det ene stedet til
                        det andre, er ikke umiddelbart klart. 

Jeg husker at da jeg tok over som ordfører for mange tiår siden, gav min
                        forgjenger meg følgende råd: Hvis du lurer på hva du skal si i en sak, så
                        overvei å si det som det er. Det vil jeg også anbefale regjeringspartiene å
                        gjøre. Hvis man har ombestemt seg, er det i og for seg en ærlig sak. Men da
                        må man iallfall si det. Det er man ikke i nærheten av å gjøre her. 

Det fjerde punktet dreier seg om Hæren, som er liten. Jeg tror vi ser de
                        alvorlige konsekvensene daglig når det gjelder muligheten for å bidra i
                        internasjonale operasjoner. Derfor er det for så vidt bred enighet om at
                        Hæren må bygges videre opp. Jeg er helt enig med dem som sier at man først
                        og fremst må fokusere på å fylle de sårbare punktene vi nå har – men vi må
                        gå videre og utover det, og jeg påpekte i forbindelse med langtidsprogrammet
                        hvordan det kan gjøres. Jeg må samtidig si at jeg er helt åpen for andre
                        måter å gjøre det på. Problemet var at det lå så lite materiale for
                        alternativ tenkning, både i proposisjonen og i Forsvarsstudie 07, så vi
                        pekte på én måte å gjøre det på, men jeg er åpen for at det er andre måter å
                        gjøre det på. Poenget er at de 

må

 gjøres, og vi er
                        derfor nødt til å fokusere på hvordan vi kan få dette frem. 

Det minner meg for øvrig om et råd jeg har lyst til å gi videre, for senere
                        prosesser. Problemet med langtidsprogrammet var at det i så liten grad gav
                        grunnlag for alternativ tenkning. Jeg synes det alltid er av begrenset
                        interesse å vite hva man mener, hva f.eks. Forsvarssjefen mener, men at det
                        er av stor interesse å vite hvorfor han eller departementet eller andre har
                        sine meninger. Hvis man ikke er villig til å innvie andre i det siste, er
                        selve konklusjonen bare av veiledende art og relativt lite interessant. 

Så et par ting til: Det ene er problemet knyttet til prisstigning. Det synes
                        jeg ikke på noen måte er skikkelig adressert. Et hovedpoeng i FS07 var at
                        prisstigningen på forsvarsområdet er annerledes enn i samfunnet for øvrig,
                        det som legges til grunn i proposisjonen. Da forventer vi at departementet
                        stiller åpent med hvilke tall de har lagt til grunn i hvilke sammenhenger.
                        Hvis det er det samme tallet, må man åpenbart være på kollisjonskurs med
                        dette grunnleggende premisset. Der snakkes det mye og sies relativt lite. Vi
                        trenger et tall for å kunne etterprøve hva som egentlig har skjedd. 

For det andre: diskusjonen om FLO. Vi har på ingen måte fått et skikkelig
                        beslutningsgrunnlag. Jeg tror komiteens innstilling med all tydelighet
                        forteller det. Det betyr at i hvert fall mitt parti ikke kan stille seg bak
                        de endringer som man nå måtte ønske. 

Så vil jeg henvise til hva komiteen sier om veteraner. Jeg ser frem til at vi
                        endelig får et vedtak i disse spørsmål når forslaget fra Regjeringen kommer.
                        Jeg vil understreke den takken komiteen gir til dem som nå tjenestegjør ute. 

Avslutningsvis noen ord om sikkerhetspolitikken: Det er bare ett punkt jeg
                        har lyst til å ta opp, nemlig Russland, og ikke minst spørsmålet om Georgia.
                        Det er bekymringsfullt at Russland har vist vilje til å bruke militære
                        midler utenfor sine egne grenser. Det er bekymringsfullt at de så åpent sier
                        at de ønsker å forfølge russiske interesser utenfor sine egne grenser. Mye
                        av det som skjedde i Georgia, var uklart. Men det skjedde på uomstridt
                        georgisk grunn. Det må vi huske. 

Jeg tilhører dem som mener at det er viktig med dialog med Russland.
                        Forsvarskomiteen reiste derfor dit i oktober, selv om det kunne kritiseres.
                        Men jeg mener at dialogen er viktig. Derfor stiller jeg meg 100 prosent,
                        minst, bak den linjen Regjeringen har lagt seg på når det gjelder dialog med
                        Russland. 

Men det er nødvendig å være tydelig i kritikken av hva Russland har gjort. Og
                        det er nødvendig at Forsvaret er tydelig på at NATO er en forsvarsallianse,
                        og at det å få nye medlemmer ikke er et anslag mot Russland. 

Det er ett spørsmål russere sjelden svarer på, og det er: Hva er egentlig
                        sikkerhetsproblemet knyttet til NATOs utvidelse? Det er det ikke så lett å
                        gi et åpent svar på. Det som er Russlands sikkerhetsproblem her, er at de
                        ikke lenger kan øve innflytelse i sin bakgård – de er nødt til å komme til
                        fred med at de har mistet sitt imperium. Uten at de kommer til fred med
                        dette, vil vi aldri få et varig, godt forhold til Russland. Det må tydelig
                        frem. 

Derfor er jeg forbauset over at man heller ikke kan være tydelig når det
                        gjelder Georgia. NATO har jo selv, med den norske regjerings tilslutning,
                        gitt Georgia et perspektiv om hvor de skal komme. Da må man ikke i etterhånd
                        være så vag at man gir Russland det inntrykk at aggresjonen i august faktisk
                        betalte seg. Selve hovedspørsmålet har Regjeringen tatt stilling til. Det vi
                        nå snakker om, er teknikk for å nå dette målet. Om det er MAP-status eller
                        noe annet, kan man diskutere, bortsett fra at det jo er litt forunderlig,
                        når hovedspørsmålet, nemlig medlemskapsspørsmålet, allerede er lagt bak, å
                        gi MAP-prosessen andre navn – det er vel ikke nødvendig. Nettopp den type
                        uklarheter kan gi inntrykk av at det er en nøling som det ikke er grunnlag
                        for. 

Russland er et fantastisk land, et naboland vi har god historie med. Derfor
                        er det å håpe at vi kan få en ny æra når det gjelder Vestens forhold til
                        Russland. Men Russland må skjønne at imperiet ikke lenger er der – verken
                        Sovjetunionens eller tsarens. Ethvert forsøk på å late som om det er der, må
                        ende med konflikter og dårlig forhold. 

 Det blir replikkordskifte. 

 Det var med stor spenning jeg leste budsjettforslaget fra Høyre om Forsvaret.
                        Det var jo her troverdigheten til Høyre i forhold til det Høyre gikk inn for
                        i langtidsproposisjonen, skulle vise seg – for det var nå pengene måtte på
                        bordet. I budsjettet bevilger Høyre 500 mill. kr mer enn det Regjeringen
                        gjør, men det er faktisk bare halvparten av det Høyre hadde i sin
                        langtidsproposisjon. Det er også slik at bevilgningene til Madla, Værnes,
                        FOHK, Olavsvern og Heimevernet, og med en sterkere oppbygging av Hæren,
                        ville gi utslag allerede fra 1. januar neste år. 

Da er spørsmålet: Er det slik at Høyre har gitt opp disse sakene, i og med at
                        de ikke viser det i sitt budsjettforslag. Det er i budsjettet pengene skal
                        på bordet, og der man skal vise at man har troverdighet? 

 Høyre har definitivt ikke gitt opp. Selv om det er vanskeligere å lage et
                        budsjett i Stortinget enn når man sitter i regjeringskontorene, har vi
                        allikevel greid å få denne ganske betydelige satsingen inn i Forsvaret – for
                        å vise i hvilken retning vi ønsker å gå. Jeg mener at noe av det som ble
                        vedtatt i fjor – og som er irreversibelt – bør man snu om på, f.eks. det som
                        gjelder Olavsvern, som det er mulig å få til innenfor denne rammen. 

Signe Øye må ikke være i tvil om at vi forferdelig gjerne vil tilbake til
                        regjeringskontorene, slik at vi kan legge premissene for budsjettene fra
                        første øyeblikk. Da vil det være lettere å få til en kursendring, og Høyre
                        har tidligere vist at vi greier å få til kursendring i norsk politikk. 

 Det kan verke som om det at vi har ei fleirtalsregjering, irriterer Høgre.
                        Men fleirtalsregjeringa er jo komen som eit resultat av folkets vilje i val.
                        Det var tre parti som gjekk til val på eit program og på ein politikk – som
                        vi da sjølvsagt gjennomfører. 

Når vi har hatt langtidsplanen og andre saker til behandling, har vi invitert
                        resten av Stortinget til å vere med på forhandlingane. Og så vidt eg hugsar,
                        har ikkje alle partia stilt opp når vi har hatt desse forhandlingane. Så eg
                        trur vi har prøvd å strekkje oss lengst mogleg. 

Men så konkret til budsjettet. Knapt før langtidsplanen er behandla ferdig i
                        Stortinget, kjem vi med friske, nye 400 mill. kr i budsjettet. Vi tek omsyn
                        til dei militærfaglege utgreiingane der ein seier at det er problem mellom
                        balanse og investeringar. Ser ikkje Petersen at vi her tek tak i dei
                        grunnleggjande problema? Vi trekkjer ned på investeringar, ja, men vi kjem
                        òg med friske pengar, slik at ein skal kunne drive Forsvaret frå dag til dag
                        på ein god måte. 

 Disse pengene er jo ikke så friske som Jacobsen synes å mene, fordi svært mye
                        av det går til å kompensere de neddragninger av budsjettet som den
                        rød-grønne regjeringen selv stod for. Det vi står overfor her, er at man i
                        og for seg har brukt mye penger på å nulle ut sine egne nedskjæringer. 

Det som er viktig, er at det beløpet Regjeringen har satset på, ikke må stå
                        skrevet i stein i norsk politikk. Det er derfor vi mener at vi må legge oss
                        høyere. Jeg skulle ønske at vi kunne legge oss mye høyere, men her gjelder
                        det å ha kontakt med virkeligheten, og det har man i Høyres budsjett. 

Ellers er jeg fullt klar over at det var et folkeflertall som brakte de tre
                        partiene i regjering. Men jeg går ut fra at Jacobsen også har merket seg den
                        manglende begeistring i årene etterpå. Og det er der poenget ligger, nemlig
                        at dette har ført regjeringspartiene inn i den fristende situasjonen at man
                        lukker prosessene. Jeg tror mange mennesker er ganske tvilende til om dette
                        er en god ting. Denne lukketheten kunne man ha gjort noe med, men man er jo
                        så opptatt av seg selv at man ikke greier å strekke ut en hånd til andre.
                    

 Jeg har merket meg at Høyre har gitt uttrykk for skepsis – for ikke å si stor
                        skepsis – når det gjelder flyttingen av generalinspektørene med sine staber
                        fra Oslo. 

Mitt spørsmål blir: Ser ikke representanten Petersen det som naturlig at man
                        flytter generalinspektøren for Hæren, med tilhørende stab, fra Oslo til
                        Bardufoss og generalinspektøren for Forsvaret til Bergen, i nærheten av sin
                        base? Vil det ikke være bedre å ha generalinspektørene i nærheten av den
                        operative basen enn å ha den organiseringen vi har i dag? 

 Svaret på det er nei. Jeg mener at det ville være vesentlig mer naturlig å ha
                        dem rundt forsvarssjefen. Jeg tror de da på mange måter ville kunne utøve en
                        riktigere funksjon enn hvis man flyttet dem ut. 

Jeg tror at det å flytte f.eks. generalinspektøren for Hæren til Indre Troms
                        har lite med nordområdeproblemstillinger å gjøre. Jeg skulle ønske at
                        representanten Samuelsen, som kommer fra Nord-Norge, hadde lagt mer vekt på
                        de operative hensyn, f.eks. å få gjenopprettet Olavsvern, enn på å flytte ut
                        kontorarbeidsplasser. Men slik er det med Regjeringen – det er liksom
                        kontorarbeidsplassene som er svaret. 

 Replikkordskiftet er omme. 

 Regjeringen foreslår å bevilge over 33 milliarder kr til Forsvaret i 2009.
                        Dette er en reell økning på 620 mill. kr sammenlignet med saldert budsjett
                        2008. Økningen kommer på toppen av kompensasjon for lønns- og prisstigning,
                        og innebærer derfor en reell økning av forsvarsbudsjettet på 2 pst. 

Bondevik II-regjeringen la til sammenligning fram forrige langtidsplan med en
                        målsetting om at man skulle ha et årlig gjennomsnitt på forsvarsbudsjettet
                        på 29,5 milliarder 2004-kroner. Men allerede det første året av
                        langtidsplanen la Bondevik II-regjeringen fram et budsjett som lå flere
                        hundre millioner kroner under deres egne forutsetninger for langtidsplanen.
                        Vi gjør altså det motsatte. Vi oppfyller halvparten av målet i
                        langtidsplanen allerede første året. Det er bra. 

Utviklingen i omgivelsene våre tilsier at de gjeldende sikkerhetspolitiske
                        mål for Norge bør ligge fast. Ivaretakelse av Norges suverenitet,
                        territoriell integritet og politisk handlefrihet er helt grunnleggende
                        sikkerhetsinteresser, som ikke minst kommer til uttrykk gjennom den
                        helhetlige nordområdesatsingen som Regjeringen legger opp til. En annen
                        grunnleggende sikkerhetsinteresse er å bidra til en multilateral
                        verdensorden under ledelse av FN, med vekt på folkeretten og universelle
                        menneskerettigheter som uttrykk for internasjonal solidaritet og en styrking
                        av FN. Norge har videre en vital interesse av å opprettholde og forsterke
                        det transatlantiske sikkerhetsfellesskapet gjennom NATO. 

Norges grunnleggende sikkerhetspolitiske interesser og hovedmålsettinger er
                        knyttet til disse interessene. Jeg er glad for at det er tverrpolitisk
                        enighet om dette både i komiteen og i Stortinget. 

Budsjettet for 2009 innebærer et markant løft for forsvarssektoren og er et
                        viktig steg på veien mot langtidsplanmålene som er satt for perioden
                        2009–2012. 

Arbeiderpartiet er svært fornøyd med at vi allerede det første året følger
                        opp halvparten av økningen for å nå bevilgningsmålet vi har satt oss for
                        2012. Det er i den sammenheng fristende å referere til forsvarssjef Sverre
                        Diesens tale etter budsjettframleggelsen, der han sier at dette budsjettet
                        innebærer «et gjennombrudd for en mer rasjonell og forutsigbar finansiering
                        av Forsvaret». Forsvarssjefen har også understreket at vi med dette
                        budsjettet har tatt et skritt bort fra stupet. 

Arbeiderpartiet mener at Regjeringen på denne måten helt tydelig viser at vi
                        prioriterer Forsvaret, og at vi følger opp både vår nordområdestrategi og
                        legger til rette for et fortsatt høyt nivå på bidrag til internasjonale
                        operasjoner gjennom FN og NATO. 

Jeg er spesielt glad for at både Hæren, Sjøforsvaret og Luftforsvaret får et
                        økonomisk løft i 2009. Budsjettet til norske styrker i utlandet foreslås
                        videreført på dagens høye nivå. Norge vil derved kunne opprettholde
                        bidragene til ISAF-operasjonen i Afghanistan på et høyt nivå. 

Jeg vil også benytte denne anledningen til å rose den innsatsen som gjøres av
                        den enkelte i våre utenlandsoperasjoner, langt fra familie og venner, i et
                        område som er preget av krig og store utfordringer. 

For noen dager siden var jeg på Gardermoen da det nye Hercules transportflyet
                        Frigg ble døpt. Det var mye politisk rabalder da hastekjøpet av de nye
                        Hercules transportflyene ble vedtatt i Stortinget i juni i fjor. Som vi vet,
                        gikk Fremskrittspartiet imot. De ønsket ikke å erkjenne at dersom vedtaket
                        ikke gikk igjennom, ville Norge bli stående uten operativ tilgjengelig
                        taktisk transportflykapasitet. Jeg får si som fremskrittspartiordføreren i
                        Ullensaker sa til meg under dåpen: Det som er sikkert, er at denne
                        regjeringen leverer det den lover. Jeg skulle ønske at hans kollegaer i
                        Stortinget kunne se det samme som ham. 

Jeg vil berømme statsrådens arbeid med veteranene. Det er vel ingen regjering
                        og ingen statsråd som har gjort mer for denne gruppen enn det denne
                        statsråden og Regjeringen har gjort. Forsvaret har etablert en egen
                        veteranadministrasjon, og forsvarssjefen er i gang med å lage et eget
                        direktiv som vil understreke Forsvarets ansvar for å ivareta veteranene.
                        Regjeringen har også bidratt til utviklingen av en egen militærmedisinsk
                        poliklinikk, som i tillegg til å tilby egen behandling også hjelper
                        veteranene opp mot det offentlige helsevesen. 

Regjeringen er også i sluttfasen av arbeidet med å sørge for et styrket
                        erstatningsvern for veteranene, og for at oppfølgingen fra Forsvaret etter
                        endt tjeneste i utenlandsoperasjoner blir lovpålagt. 

Det har i høst vært en stor fokusering rundt Olavsvern base i Tromsø. Jeg har
                        stor forståelse for dem som har jobbet for Olavsverns sak. Det er imidlertid
                        slik at de helt klare råd vi har fått både fra forsvarssjefen,
                        generalinspektøren for Sjøforsvaret og andre, er at det ikke er behov for
                        Olavsvern i Forsvarets struktur. Jeg er kjent med at det helsefaglige
                        miljøet i Tromsø har vært opptatt av å opprettholde den
                        trykkammerkapasiteten som er ved Olavsvern i dag. Jeg deler de bekymringene,
                        men er trygg på at Regjeringen ved avhendingen av Olavsvern finner praktiske
                        løsninger slik at den trykkammerkapasiteten Forsvaret i dag har på
                        Olavsvern, kan overtas av andre. 

En annen sak det har vært fokusert mye på i høst, er lokaliseringen av den
                        nye sjefen for Forsvarets IKT-virksomhet. Jeg må si at det til tider har
                        vært en ganske krevende debatt. Før jeg sier noe om sjef INI, vil jeg gjerne
                        bemerke at denne regjeringen faktisk har gjort mye for Jørstadmoen og
                        miljøet der. Det er denne regjeringen som sørget for at Jørstadmoen ikke ble
                        nedlagt. Det er også denne regjeringen som i løpet av det siste året har
                        styrket Jørstadmoen med nesten 100 stillinger. 

Så til selve saken om lokaliseringen av sjef INI. Jeg er helt overbevist om
                        at etableringen av sjef INI er en viktig og riktig videreføring og styrking
                        av den virksomheten innenfor INI-området som i dag utøves av Forsvarsstaben
                        og i noen grad Forsvarsdepartementet. Etableringen vil ikke innebære
                        flytting av årsverk eller kompetanse som i dag er lokalisert til
                        Jørstadmoen. Jeg er selvfølgelig kjent med den betydning Jørstadmoen har som
                        spydspiss i et utviklende IKT-miljø i innlandet, og det samarbeidet som er
                        mellom Jørstadmoen, høgskolen og næringslivet. Dette er et militært-sivilt
                        samarbeid som alle parter er tjent med. 

Jeg vil understreke at den høye kompetansen som er på Jørstadmoen, skal være
                        der og skal utvikles videre. IKT-miljøet på Jørstadmoen kan være trygg på at
                        denne regjeringen også i fortsettelsen vil satse på dette miljøet. Det må
                        imidlertid være grenser for hvilket nivå Stortinget skal legge seg på når
                        det gjelder detaljstyring. Vi må derfor etter min mening prøve å unngå at vi
                        i framtiden havner i en posisjon der enkelte stillingers og lobbyisters
                        interesser overskygger Stortingets arbeid med det overordnede bilde. Jeg
                        mener at Høyre og Fremskrittspartiet ikke har bidratt til det i denne saken. 

Arbeiderpartiet har merket seg Regjeringens arbeid med Forsvarets
                        logistikkorganisasjon. Jeg er av den helt klare oppfatning at oppgavene til
                        FLO med å framskaffe, vedlikeholde og levere materiell og forsyninger på
                        rett sted og til rett tid er helt vesentlig for denne organisasjonen. Dersom
                        dette svikter, vil også de operative funksjonene bli skadelidende, med de
                        følger det vil få for vår stridsevne. 

Jeg har lagt merke til at målet med den gjennomgangen som Regjeringen nå
                        legger opp til, er å tilpasse FLO til dagens behov. Det slutter
                        Arbeiderpartiet seg til. Jeg vil imidlertid understreke at enhver form for
                        endring i FLO må ha bredest mulig forankring både internt i organisasjonen
                        og ikke minst i arbeidstakerorganisasjonene. 

Som eneste kvinne i forsvarskomiteen kan jeg ikke stå her i dag uten å si noe
                        om kvinners stilling i Forsvaret. Det har også statsråden tatt tak i. Vi vet
                        at antallet kvinner i Forsvaret er altfor lavt, og vårt mål er å øke dette
                        vesentlig. Det er gjort mange grep, og det kommer til å skje mer.
                        Arbeiderpartiet er glad for at vi nå gjennom sesjonsordningen og andre
                        personalpolitiske tiltak vil satse betydelig på å rekruttere og beholde
                        flere kvinner i forsvarssektoren. Jeg vil påstå at vi med det vil få et enda
                        bedre forsvar. 

Jeg vil avslutningsvis si noe om Heimevernet. Det legges som kjent ikke opp
                        til at HV skal øve andre styrker dette året enn innsatsstyrken samt befal og
                        spesialister. Jeg har gjennom denne høsten hatt mye kontakt med HV, og jeg
                        var for bare noen uker siden sammen med HV da Landsrådet for Heimevernet
                        hadde sitt årsmøte på Heistadmoen. 

Jeg skal ikke bruke mye tid her i dag på å argumentere for hvorfor vi skal ha
                        et sterkt HV. Jeg tror at et samlet storting står bak meg når jeg sier at vi
                        skal ha et landsdekkende, sterkt HV, og jeg, som mange andre, forutsetter
                        derfor at HV allerede i 2010 får øvd hele sin organisasjon. 

Til slutt vil jeg få lov til å uttrykke en takk til komiteens leder, som jeg
                        mener på en god måte har ledet komiteens arbeid med budsjettet i høst. Det
                        har medført at vi har kommet i havn på en måte som gjør at budsjettet etter
                        min mening blir veldig bra. 

Helt til slutt vil jeg gjenta det jeg begynte med, nemlig at vi med dette
                        budsjettet har styrket Forsvaret, og at dette også representerer et klart
                        vendepunkt, fra en nedbygging til en oppbygging av det norske forsvaret.
                    

 Det blir replikkordskifte. 

 Det hadde vært fristende å ta en replikk om transportfly, men det skal jeg la
                        ligge foreløpig. Jeg skal si litt om Heimevernet. 

Heimevernet har vært gjennom en dramatisk nedskjæring og omlegging gjennom
                        flere år – fra 83 000 mann til 50 000 mann og nå til 45 000 mann. Antall
                        distrikter er nesten halvert. Denne prosessen har vært støttet av
                        Arbeiderpartiet, men ikke av Fremskrittspartiet. I tillegg har
                        heimevernsbudsjettene blitt redusert. For Fremskrittspartiet synes dette
                        lite gjennomtenkt, da man for ca. 3 pst. av det totale forsvarsbudsjettet
                        får svært mye forsvar, en forsvarsdel som ikke kan sammenlignes med andre,
                        og hvor lokalkunnskap er en viktig del. Ingen andre kan utføre dette bedre. 

Budsjettet for 2009 er heller ikke bra for Heimevernet. Fremskrittspartiet
                        ønsker å øke budsjettet med 130 mill. kr. Arbeiderpartiet ønsker å redusere
                        det, med det resultat at det blir tilnærmet ikke noe øving for de vanlige
                        heimevernsmannskaper. 

Ser ikke representanten Øye og regjeringspartiene hvor alvorlig det er at
                        militære avdelinger – i dette tilfellet Heimevernet – ikke får øve? 

 For det første vil jeg si at den omorganiseringen som har skjedd i HV, har
                        vært en suksess. Det er alle enige i, og det skal vi være veldig glad for,
                        for HV gjør en veldig god innsats – nå også i utenlandsoperasjoner, men ikke
                        minst med hensyn til det vi snakket om her i salen i går: når det gjelder
                        sikkerhet og ivaretakelse av det norske samfunnet. 

Når vi nå kan redusere litt på budsjettet i 2009, er det fordi det skjer en
                        endring innenfor det området ved at vi reduserer personellet fra 50 000 til
                        45 000, og vi legger ned Værnes som utdanningssenter. Det vil gi noen
                        innsparte penger som vi kan bruke til å styrke innsatsen ellers i HV. Jeg er
                        enig i at vi bør strekke oss veldig langt for at alle styrkene skal øve i
                        2010. 

 Det er ikke lett å være aggressiv når Signe Øye er så hyggelig, så jeg tror
                        jeg må legge om hva jeg hadde tenkt å spørre om. Men det gir meg for så vidt
                        anledning til å fokusere på en ting som jeg ikke helt skjønner, og det er
                        hvorfor ikke regjeringspartiene åpent og ærlig kan innrømme at de har
                        inntatt et nytt standpunkt når det gjelder aktiviteter på Jørstadmoen.
                        Instruksene sier jo veldig tydelig hvor den overordnede ledelsen av
                        informasjonsinfrastrukturen skal være: sjefen på Jørstadmoen. Men når man
                        leser budsjettdokumentene, får man inntrykk av at den skal ligge i Oslo. 

Da er mitt spørsmål: Er det slik at Arbeiderpartiet mener at den kan ligge to
                        steder på samme tid? 

 Nei, sjef INI er, slik jeg ser det, en stilling som skal ivareta hele
                        IKT-virksomheten i hele landet. Det finnes steder rundt omkring med en del
                        IKT-virksomhet. Dette er en administrativ stilling som kan ligge i Oslo, og
                        som ivaretar det administrative. Jørstadmoen er et kompetansesenter som skal
                        utvikle seg, og som har helt andre oppgaver de skal ivareta, og jeg mener at
                        disse ikke kommer i konflikt med hverandre. Derfor går vi inn for at vi nå
                        bygger opp alarmsentraloppgaver der. I tillegg har vi sagt at vi skal bygge
                        videre opp på Jørstadmoen, slik at det blir et sted der en stor del av
                        kompetanseoppbyggingen i Forsvaret skal skje innen IKT. Men sjef INI, som
                        har en helt annen funksjon, kan ligge i Oslo. 

 Presidenten vil bemerke at det ikke skader med litt hyggelig omgang i denne
                        sal. 

 Jeg skal forsøke å fortsette i samme gode ånd. 

Kristelig Folkeparti var svært opptatt av å få til et bredt forlik ved
                        behandlingen av langtidsplanen. Det klarte vi ikke. Den eneste forklaringen
                        vi finner på det, er at det var så stor indre uenighet i Regjeringen at det
                        ikke var rom for å flytte på noe. Så ser vi at det kommer uttalelser videre
                        som peker i akkurat samme retning. Kristin Halvorsen uttalte seg etter
                        avgjørelsen om kampflykjøpet når det gjaldt bruken av penger, at hun syntes
                        det var «det glade vanvidd». SV har i uken som har gått, sagt at det nå er
                        på tide at Norge trekker seg ut av Afghanistan. 

Mitt spørsmål til representanten Signe Øye er: Er Arbeiderpartiet enig i de
                        uttalelsene fra representanter fra regjeringspartiene? 

 Først til det brede forliket som jeg, så vel som veldig mange andre, jobbet
                        for å få til, for jeg så det som et stort behov, og jeg tror Forsvaret hadde
                        tjent på det. Når vi ikke fikk til det, var det av én grunn: Opposisjonen
                        ville ha baser i øst og vest, noe det allerede nå i budsjettet for 2009
                        viser seg at de ikke er villige til å betale for. Vi tok det ansvaret, vi la
                        ned baser og tok omkostningene med det, men kan også nå levere et budsjett i
                        balanse. 

Når det gjelder Afghanistan, har ikke Regjeringen sagt at vi skal trekke oss
                        ut av Afghanistan. Vi skjønner at vi må være der over lang tid, men vi må
                        også være veldig bevisste på det vi skal jobbe med, slik at det blir en exit
                        en gang i framtiden – vi skal bygge opp den afghanske hæren, og vi skal
                        bygge opp demokratiet i Afghanistan, slik at det blir råd å være der uten at
                        det er soldater der. 

 Replikkordskiftet er omme. 

 Fremskrittspartiet er opptatt av at Forsvarets organisasjon skal være i stand
                        til å løse de oppgavene Stortinget pålegger Forsvaret. Dette mener vi er et
                        stort poeng. En organisasjon må dimensjoneres ut fra oppgaver og pålegg,
                        ikke motsatt. Slik det er i dag, har jeg en følelse av at oppgavene og
                        oppdragene må tilpasses organisasjonen. Selvsagt er det til en viss grad
                        slik det må være, men en fastspikret størrelse på organisasjonen må ikke
                        begrense nødvendige oppgaver og oppdrag. Med den organisasjonen det legges
                        opp til i den vedtatte langtidsplanen og Regjeringens budsjett, vil det ikke
                        være et reelt samsvar mellom oppgaver og organisasjon. Det vil heller ikke
                        være samsvar mellom økonomien og organisasjonens størrelse og oppdrag. Dette
                        vil på sikt gjøre Forsvarets situasjon betydelig verre enn hva den allerede
                        er. 

Vi ser ingen motsetninger mellom det å være deployerbar og det å være
                        representert med styrker i større deler av landet. Det er heller ikke slik
                        at vi er imot en modernisering av organisasjonen, slik noen tror. Det som er
                        viktig for oss, er at Forsvaret er av en slik størrelse og kvalitet at de
                        makter å løse de pålagte oppgaver og oppdrag. 

Sikkerhetspolitisk er Fremskrittspartiet av den oppfatning at NATO er
                        hjørnesteinen i vår sikkerhets- og forsvarspolitiske forankring.
                        Fremskrittspartiet vil likevel peke på betydningen av at Norge finner et
                        troverdig feste i det forsvarspolitiske samarbeid som utvikles i EU. Norge
                        bør med det for øye bl.a. aktivt stimulere til utvikling av samtrening og
                        øving for styrker fra europeiske land. Dette kan bygges videre ut fra bl.a.
                        Nordsjøsamarbeidet, men også gjennom annet samarbeid vi har med EU. 

Dagens forsvar bygger på et annet konsept en tidligere. Det nye
                        forsvarskonseptet omfattes av en ny helhetstankegang, nettverksbasert
                        forsvarstenkning. Målet er at norske soldater skal bli i stand til både å
                        finne, dele og handle på bakgrunn av informasjon om fienden. Vi ser dette
                        som en hensiktsmessig og framtidsrettet strategi. Utfordringen er at dette
                        krever både en sterk økonomi og mye trening. Vi er opptatt av at Forsvaret
                        skal ha tilgang på hensiktsmessig teknologi, og vi er villige til å bevilge
                        penger til dette, som til resten av Forsvaret. 

I kjølvannet av det endrede forsvarskonseptet har man òg vært nødt til å
                        innføre nye doktriner for Forsvarets organisasjon. Den nye
                        doktrineutviklingen er et verktøy for å beskrive det militærteoretiske
                        grunnlaget for de forestående omstillinger. Det er i denne sammenheng
                        grunnleggende at NATO-doktriner må ligge til grunn for våre nasjonale
                        doktriner. Det er derfor avgjørende at nasjonale dokumenter ikke er utviklet
                        til erstatning for allierte doktriner, men at de skal utfylle disse ut fra
                        nasjonale forhold ved å gi utdypende operative retningslinjer basert på
                        særegne norske politiske, demografiske, organisatoriske, topografiske og
                        klimatiske forhold. Vi er opptatt av at dette blir fulgt opp og derved
                        gjenspeiler våre spesielle utfordringer ut fra våre geopolitiske forhold. 

Vi er opptatt av at Norge viser seg som en stabil partner overfor våre
                        allierte. Det er viktig at Norge fortsetter med utenlandsoppdrag og
                        samarbeid med våre allierte, slik at Forsvaret har et relevant
                        erfaringsgrunnlag for å kunne operere koordinert med allierte nasjoner i
                        tilfelle krig og kriser, samt operasjoner av de arter vi har sett de senere
                        år. 

Vi er i forbindelse med engasjement i utenlandsoperasjoner opptatt av at det
                        er nødvendig å se oppdraget i helhet, også med tanke på hvor lenge
                        engasjementet skal vare. Dette får konsekvenser for hvilke operasjoner vi
                        bør engasjere oss i. Slik vi ser det, er det viktig å kunne ha en
                        kontinuitet i engasjementet. Dette gir et signal om at Norge har en stabil
                        og fast politikk når det gjelder engasjement med allierte. Engasjementenes
                        størrelse avgjøres av tilgjengelige ressurser. 

Vi vil understreke at uansett om våre soldater skal operere i utlandet eller
                        ikke, trenger de utdanning, trening og øving. Opplæringen i Forsvaret må
                        være relevant for de oppgaver og oppdrag Forsvaret skal utføre. Stadig mer
                        avansert utstyr krever på mange måter mer av soldatene i dag enn tidligere.
                        Opplæringen blir derfor stadig mer teknisk og utfordrende. Dette medfører
                        derfor en opptrapping av antall engasjerte soldater. Vi er opptatt av at
                        disse soldater og befal skal ha forutsigbarhet i sin karriere og et godt
                        arbeidsmiljø. Vi ser på reserveoffiserene som en stor ressurs for Forsvaret,
                        spesielt med tanke på utenlandsoperasjoner, og håper Regjeringen følger
                        dette opp på en god måte. 

Når det gjelder operative kapasiteter i Forsvaret, er tilstanden, som vi vet,
                        svært begrenset i utgangspunktet. Det kom derfor som en stor overraskelse at
                        Regjeringen hadde besluttet å iverksette hugging av våre operative MTB-er
                        som var ment å være operative fram til 2015. Slik vi oppfattet det den gang
                        Stortinget bevilget 1 milliard kr til modernisering av MTB-ene, skulle de
                        gamle, moderniserte MTB-ene fases ut i takt med at nye ble innfaset. Per i
                        dag har vi ingen nye MTB-er operative, og det medfører at vi ikke har noe
                        MTB-våpen operativt. Dette er etter Fremskrittspartiets oppfatning svært
                        uheldig. Vi så under MTB-enes deltakelse i operasjoner utenfor Libanon at
                        disse fartøyene var godt egnet til bl.a. trafikkontroll. Vi mener derfor at
                        disse MTB-ene godt kunne ha utgjort en stor ressurs utenfor kysten av
                        Somalia for å sikre fartøyer mot piratangrep. Slik gikk det altså ikke, og
                        det er svært beklagelig for en skipsnasjon som Norge. 

Nå har komitélederen allerede sagt en del om Olavsvern og Jørstadmoen og sjef
                        INI. Det slutter Fremskrittspartiet seg helt til. Det er også i
                        innstillingen i framsatt forslag til vedtak om dette fra Fremskrittspartiet
                        og Høyre. Vi vil gjerne fokusere på saken, for vi mener at dette er veldig
                        uklart ut fra dokumentene og fra Regjeringens side, og vi føler oss utrygge
                        spesielt når det gjelder INI og hvor sjef INI skal befinne seg. Dette vil vi
                        gjerne ha presisert, og vi fremmer derfor forslag om å konkretisere det. 

Veteraner er også nevnt i innlegg her. Det vil Fremskrittspartiet gjerne
                        slutte seg til. Vi synes at man kanskje kunne ha sagt enda mer i
                        innstillingen, men vi har forsøkt å legge vekt på dette og vil gjerne
                        presisere overfor dem det gjelder, at dette er noe som komiteen har tatt
                        veldig alvorlig. Vi forutsetter nå at Regjeringen tar et enda fastere grep
                        om dette. De har allerede satt i gang en prisverdig prosess rundt det, men
                        det må bli fokusert mye sterkere på veteraner, som gjennom mange år har vært
                        en sak som vi etter vår mening ikke har gjort nok med, og der mange føler
                        seg veldig utrygge. 

Fremskrittspartiet er for øvrig det eneste partiet på Stortinget som ønsker
                        en reell økning av forsvarsbudsjettet. Dette ønsker vi fordi vi mener
                        Forsvarets organisasjon er for liten slik den er i dag. Vi mener at
                        Forsvaret lider under mangel på materiell og tilstrekkelige midler til
                        drift. 

For at Forsvaret skal stå rustet til å møte de utfordringer vi kan forvente
                        at Forsvaret skal løse, ønsker som nevnt Fremskrittspartiet å øke
                        bevilgningene til Forsvaret. Vi er av den oppfatning at Norge må stå sterkt
                        rustet mot trusler rettet mot infrastruktur og myke mål. Vi ønsker derfor i
                        vårt alternative budsjett å øke NSMs driftsmidler med 53 mill. kr. 

Forsvaret skal etter vår mening har en vesentlig tilstedeværelse i
                        Nord-Norge, inklusiv Finnmark. Hæren har i så måte en viktig oppgave og må
                        derfor sikres nok ressurser til å ha den nødvendige struktur i nordområdene.
                        Regjeringen har i denne forbindelse varslet at Hærens struktur skal styrkes
                        med 400 soldater. Videre er det allerede et akutt behov for 500 nye befal
                        til Hæren for å løse de oppgaver Hæren er pålagt. Vi ønsker derfor i vårt
                        alternative budsjett å øke Hærens budsjett med 750 mill. kr. I vårt
                        alternative budsjett har vi også gått inn for at det opprettes en ny
                        bataljon på linje med Telemarksbataljonen – noe vi håper Regjeringen kan
                        følge opp. Dette for å avlaste de soldatene våre som er i skarp
                        utenlandstjeneste, ikke minst i Afghanistan, og for å styrke vår
                        tilstedeværelse på norsk territorium. 

Forsvaret er i ferd med å innføre nye fregatter, og dette medfører en kraftig
                        økning i behovet for driftsmidler. Forberedelsene til innfasing av nye
                        MTB-er vil òg belaste Sjøforsvarets budsjett. Vi ønsker derfor i vårt
                        alternative budsjett å øke driftsbudsjettet til Sjøforsvaret med 400 mill.
                        kr. 

Når det gjelder Luftforsvaret, mener vi er det er viktig å ta høyde for økte
                        kostnader i forbindelse med innfasing av nye transportfly og økt
                        luftovervåking i forbindelse med russisk aktivitet. Vi ønsker derfor i vårt
                        alternative budsjett å øke driftsbudsjettet til Luftforsvaret med 180 mill.
                        kr. 

Signe Øye nevnte i sitt innlegg transportfly og var kritisk til
                        Fremskrittspartiet i så måte. Da må jeg bare minne Signe Øye om at så lenge
                        jeg har vært på Stortinget – og det er nå snart tolv år – har vi gjentatte
                        ganger, nesten hvert år, fremmet forslag om å kjøpe nye transportfly, noe
                        Arbeiderpartiet like mange ganger har stemt imot. Vi har hatt veldig gode
                        tilbud på nye transportfly, men Arbeiderpartiet har altså gang på gang stemt
                        imot dette. Vi mener fremdeles at det flyet vi har kjøpt, er et godt fly,
                        men det er ikke det riktige flyet. Som Signe Øye godt vet, mener vi at vi
                        skulle kjøpt et helt annet fly. Vi hadde kanskje ikke fått det på samme
                        tidspunkt, men likevel. Det hjelper ikke å kjøpe et fly som ikke har de
                        kapasiteter vi mener det bør ha, bare fordi vi kan få det veldig raskt. 

Vi mener også det er nødvendig å styrke Heimevernets kapasitet,
                        utdanningsnivå og øvingsnivå. Vi ønsker derfor i vårt alternative budsjett å
                        styrke driftsbudsjettet til Heimevernet med 130 mill. kr. 

Vi ser dagens trusselsituasjon, med store og komplekse sikkerhetsutfordringer
                        og med store utfordringer for etterretningstjenesten. Vi ønsker derfor i
                        vårt alternative budsjett å styrke dette driftsbudsjettet med 37 mill. kr. 

Vi ser også med bekymring på at FLO ikke er i stand til å levere det
                        materiell og de tjenester de operative avdelinger etterspør. Vi er bekymret
                        for norsk forsvarsevne som følge av FLOs manglende midler til å ansette
                        personell til å foreta innkjøp og ta seg av andre oppgaver i forbindelse med
                        logistikk til Forsvarets avdelinger. Fremskrittspartiet ønsker derfor i sitt
                        alternative budsjett å styrke driftsbudsjettet med 100 mill. kr. 

Vi ser nødvendigheten av å styrke Kystvaktens kapasitet, utdanningsnivå og
                        tilstedeværelse. Vi ønsker derfor i vårt alternative budsjett å styrke
                        driftsbudsjettet til Kystvakten med 350 mill. kr. Dette ville medført en
                        styrking av forsvarsbudsjettet på ca. 2 milliarder kr i 2009. 

Vi er opptatt av at Forsvaret må få det materiell som er best egnet til å
                        løse de oppgaver Forsvaret til enhver tid er pålagt. I denne forbindelse er
                        det nødvendig å øke materialanskaffelsene for å kunne utruste Forsvaret på
                        en tilfredsstillende måte ut fra de kriterier som er gitt gjennom de ulike
                        oppdrag. Vi ønsker derfor i vårt alternative budsjett å styrke post 45,
                        Større utstyrsanskaffelser og vedlikehold med ytterligere 2 milliarder kr,
                        gjennom utenlandsbudsjettet. 

 Det blir replikkordskifte. 

 Etter det jeg har forstått, er Fremskrittspartiet svært kritisk til store
                        deler av omstillingen som skjer i Forsvaret, fordi dette skaper for store
                        forandringer. Svaret som partiet gir, er mye mer penger og få endringer. 

Da spør jeg: Hvordan tror representanten Width at det virker på
                        organisasjonen og de ansatte når det fra hans partis representanter
                        inviteres til omkamp bare dager etter at ny langtidsplan ble vedtatt? Skaper
                        slikt forutsigbarhet? Stiller representanten Width seg bak signalene om
                        omkamp når det gjelder etablering av Fellesoperativt hovedkvarter i nord og
                        flytting av generalinspektørene bl.a. til Bardufoss? 

 Ja, kan jeg svare på dette. Vi stiller oss bak omkamp når det gjelder
                        flytting av FOHK. Vi stiller oss bak omkamp når det gjelder å flytte
                        generalinspektørene. 

For øvrig sier jeg også i mitt innlegg at vi er for modernisering av
                        Forsvaret, vi er for omorganisering på en forsvarlig måte. Men vi mener at
                        dette har gått altfor fort fram, og det har gjort at Forsvarets personell i
                        dag føler seg svært usikre. 

For representanten Arnesen må det virke merkverdig at vi også har gått til
                        det skritt å ta omkamp om Olavsvern. Jeg kan ikke stille representanten noe
                        spørsmål, men det kunne vært veldig interessant å få vite hva representanten
                        fra nord mener om det – om ikke det ville være betimelig, og om han kan
                        stille seg bak det. Det håper jeg han kan komme tilbake til i et senere
                        innlegg. 

 Vi er alle opptekne av Forsvarets oppgåver og organisering. Det er også
                        Framstegspartiet. Men så seier Framstegspartiet at alt er blitt betydeleg
                        verre. Det er mogleg, men eg vil seie at vi i regjeringspartia legg opp til
                        mest mogleg operativ evne ut frå det vi løyver her i huset. Eit stort grep
                        som er gjort no, er å redusere investeringane, slik at ein sikrar
                        aktiviteten og ikkje minst likviditeten. Dersom likviditeten er dårlig, vil
                        jo det ramme aktiviteten. 

Vi veit at vi har fått eit forhold på 80–20, der vi politikarar stiller opp
                        med 20 pst. No kjem det 400 nye millionar kr. Er det den 80-prosenten Width
                        trur vil gjere alt så mykje verre – altså den som går på Forsvaret si eiga
                        evne til å kunne bli meir effektivt? Width kjem i dag til å vere med på at
                        vi politikarar stiller opp med vårt. Men trur ikkje Width at Forsvaret er i
                        stand til å stille opp med sin del? 

 Til det siste: Forsvaret gjør det. Det er vel ingen organisasjon i staten –
                        for å kalle det det – som i dag virkelig stiller opp slik Forsvaret gjør,
                        for å effektivisere virksomheten sin. Det har de fått merke på kroppen, og
                        det har de tatt skade av, etter min mening. Derfor kan vi ikke holde på med
                        denne omorganiseringen som Regjeringen må legge opp til fordi man bevilger
                        altfor lite penger, både til drift og til vedlikehold av Forsvaret. 

Det er blitt verre. Alle som jobber i Forsvaret, synes at det er blitt verre
                        – for å bruke det uttrykket – fordi det er mindre ressurser, mindre penger,
                        dårligere økonomi. Derfor har Fremskrittspartiet fremmet forslag om å øke
                        budsjettet med 2 milliarder kr. Det tror vi ville avhjulpet bekymringene til
                        Jacobsen på en forsvarlig måte. 

 Jeg har tre spørsmål til representanten Width. Det ene gjelder hans tanke om
                        mulig bruk av MTB-er i farvannet utenfor Somalia. Fremskrittspartiet kommer
                        sannsynligvis opp i et prioriteringsproblem mellom Somalia, Tsjad, Darfur og
                        Kongo. Hvilken prioritering vil de gjøre? 

Det andre spørsmålet er: Har vi det internasjonale rammeverk som gjør at vi
                        kan være effektive der, bl.a. med hensyn til mulige fanger i dette systemet? 

Og så har jeg et siste spørsmål, om Reitan i Bodø. Er det ikke riktig å
                        plassere hovedkvarteret der når nordområdene har fått en større og mer
                        sentral betydning? 

 Når det gjelder MTB-ene, pekte jeg i mitt innlegg på at pr. i dag har vi
                        ingen MTB-er som er operative. Regjeringen har gått til det skritt å hogge
                        opp de gamle MTB-ene som vi har brukt 1 milliard kr på å oppruste, og som vi
                        med stor sannsynlighet kunne brukt til visse oppdrag i Somalia. 

Nå er ikke Fremskrittspartiet så veldig opptatt av å sende verken det ene
                        eller det andre til disse utenlandsoppdragene som Samuelsen presiserer. Vi
                        mener at det er viktig å forholde seg til Afghanistan, gjøre den innsatsen
                        vi skal der, og ikke spre oss på alle fronter, for det har vi rett og slett
                        ikke kapasitet til. Per i dag har vi altså ikke noe å sende, verken av
                        mannskap eller marinefartøy. 

Når det gjelder Reitan, hjelper det ikke noe den operative delen for
                        nordområdene at et hovedkvarter blir flyttet fra Stavanger til Bodø, og at
                        noen flytter ut av et fjell i Stavanger og inn i et fjell i Bodø. Det
                        hjelper altså ikke den operative delen, som Regjeringen tilsynelatende er så
                        opptatt av. Så det ser vi ikke på som en god sak. 

 Replikkordskiftet er dermed omme. 

 Det er store dagar og store feiringar i Oslo denne veka. Vi får vedteke og
                        signert, saman med hundre land, eit forbod mot klasebomber. Vi er ikkje inne
                        på nedrusting mellom statar, men vi er inne på humanitær nedrusting til
                        fordel for sivile. 

Vi veit at heilt frå St. Petersburg-erklæringa kom, og vidare oppover, har vi
                        fått til konvensjonar som vernar soldatar. Vi veit også at på desse hundre
                        åra har det snudd, det døyr flest sivile i krig. Derfor er sjølvsagt også
                        behovet for å verne dei sivile mot krig blitt større og større. Slik sett
                        blir sikkerheita til statane sett opp mot individet si sikkerheit. Vi er
                        ikkje ute etter å fjerne spenning mellom statar, men å sivilisere
                        krigføringa. Dette er eit skritt i riktig retning for menneska og sjølvsagt
                        for dei tusenar, eller eg vil kanskje seie titusenar, av ungar som kanskje i
                        og med det som skjer i Oslo i dag, skal sleppe å plukke opp ei bombe og bli
                        sprengde i fillebitar. Vi har teke eit viktig skritt, og ikkje minst synest
                        eg at Forsvaret og deira bidrag til dette har gjort at Noreg har kunna gå
                        foran her. 

Eg hadde sjølv eit gjennombrot då eg spurde artilleristar i det norske
                        forsvaret, og dei sa: Ja, Jacobsen det er fullt mogleg å bytte ut dei våpna
                        vi har med anna type artilleri for å forsvare Noreg. Det er ikkje noko
                        problem. Det kostar sjølvsagt ein god del pengar, men det er ikkje noko
                        problem å gjere det. Vi treng ikkje klasebomber for å forsvare Noreg. Då var
                        eg 100 pst. sikker på at det ville vere mogleg å få dette gjennomført, og
                        ikkje minst på grunn av Forsvaret, fagleg militære og andre. Med dei råda
                        dei har gjeve på vegen, var det mogleg for Noreg som nasjon å kunne take
                        dette enormt store skrittet, til hjelp for enkeltindivid og sjølvsagt også
                        for menneskeverdet. 

Så har vi til behandling eit budsjett. Det er det siste budsjettet før eit
                        nytt val, og det er det første budsjettet i langtidsplanen. Det er jo veldig
                        flott å kunne gå til val og seie at vi gjer det ingen andre regjeringar har
                        gjort før, vi følgjer opp det vi sa i langtidsplanen. Det er ikkje slik som
                        det var med dei andre langtidsplanane, at det berre var eit «tenk på et
                        tall»-papir, og så skal vi berre gløyme det når neste val kjem – eller aller
                        viktigast, når neste budsjett kjem. Vi kjem med dei pengane vi lova, vi kjem
                        til og med med halvparten av dei. Det står det respekt av. Det skal vi tore
                        å sjå veljarane, og sjølvsagt også forsvarsvenner, i auga med. Vi gjer det
                        vi sa vi skulle gjere. 

Så har vi sjølvsagt også ei auking med omsyn til Hæren. Vi veit at Hæren har
                        vore forstrekt, men vi har gjort det. Så kan ein diskutere lenge om det var
                        nok, om det var på rett måte, osv., men det er uomtvisteleg at det er fleire
                        stillingar i Hæren. Det kan ingen motbevise, og det er vi frå SV si side
                        veldig stolte av å ha vore med på å få til. 

Og Sjøforsvaret ligg ikkje til kai. I førre periode låg dei til kai. Dei låg
                        ikkje i bøye, men dei låg til kai. Ein kan vere einig eller ueining om at
                        det kanskje var ein aksjon frå Sjøforsvaret, litt for å fyre opp her i
                        Stortinget og for den dåverande statsråden, men det skal ikkje eg leggje meg
                        borti. Men dei låg til kai, for dei hadde ikkje pengar, påstod dei, til å
                        vere der dei skulle vere, nemleg ute på havet med ulike oppgåver. 

Så legg vi fram eit forslag til kampflykjøp. Det kjem sannsynlegvis til
                        Stortinget før jul. Eg må innrømme at det alternativet som blir lagt fram,
                        ikkje er heilt slik som eg hadde tenkt meg det. Men Regjeringa leverer for
                        få gjennomført ein prosess, som ein kan diskutere – og dette skal vi
                        diskutere – men vi gjer det faktisk. For mange år sidan la ein det på is. Vi
                        viser handlekraft. Det er ikkje berre på grunn av at vi er ei
                        fleirtalsregjering, men det er òg for at vi, når vi set oss noko føre, gjer
                        det vi har sett oss føre, sjølv om det kan vere intern ueinigheit, men vi
                        gjer det. Så skal dette bli lagt fram på ein ordentleg måte og bli behandla
                        i Stortinget. 

På heimevernsida synest eg også at vi har komme langt. Vi kan diskutere mykje
                        der, men eg registrerer at HV deltek i internasjonale operasjonar. For meg
                        er det utruleg viktig. Det er ikkje slik at eg nødvendigvis skal ha HV i
                        Afghanistan eller Afrika eller kvar det skulle vere. Men det er
                        erfaringsbakgrunnen deira eg vil ha – ein 50-åring frå Rauma som kjem saman
                        med ein 25-åring, kanskje jurist, folkerettsekspert, som aldri har vore ute
                        på noko militært før. Koplinga mellom dei to har eg tru på ute, fordi den
                        erfaringa HV har med seg, berre er heilt uvurderleg for å kunne vurdere ein
                        situasjonen ute. Ein HV-mann vil vite viktigheita av alle sivile
                        organisasjonar på ein lokal plass, vil vite at du må ha kontakt med alle,
                        mens ein ungdom vil vere lært opp i sine ulike ferdigheiter. Og til saman
                        vil HV bidra til at vi får meir vellykka internasjonale operasjonar. 

Vi har også gjort noko med det som etter mitt skjønn er grunnlaget i
                        Forsvaret, nemleg økonomien. Vi har hatt eit Dalseid-utval i arbeid. Vi har
                        fått på plass ulike former for tiltak for å rydde opp i økonomisk rot. Vi er
                        på langt nær komne heilt i mål, men vi har teke dette på alvor, og vi har
                        gjort noko med det. Det er ikkje noko kvikkfiks her, men vi har sagt at vi
                        tek dette alvorleg. 

Så skal eg ta med ein slik sjølvsagd ting som at vi ikkje skal gje frå oss
                        soldatar til INTOPS utan forankring i FN-pakta og eit klart FN-mandat. Vi er
                        ute av OEF og ute av Irak. Og eg har lyst til å sjå den regjeringa som tør å
                        endre på desse milepælane i norsk sikkerheitspolitikk. 

Vi har enno ikkje lykkast i Afrika, men vi prøver. Til Darfur kom vi ikkje,
                        men vi er sjølvsagt på veg til å kunne komme tilbake til FN, og til å kunne
                        komme tilbake til Afrika og vere der langsiktig og på ein god måte. 

Så ser vi at når våre statsrådar, utanriksministeren og forsvarsministeren,
                        har vore i NATO og representert Noreg der, har dei gjort gode jobbar og fått
                        gjennomslag. 

Når det gjeld rakettskjoldet, tok ein med seg det som var Regjeringas
                        meining, ein hadde klar og tydeleg motstand mot det. Det blei teke med inn i
                        den omforhandla erklæringa som kom frå NATO. Så ser vi at dette kan vere bra
                        i forhold til avspenningsarbeid. Det skal bli spennande å sjå om det nye
                        Obama-regimet vil fortsetje å presse på rakettskjoldplanane. Det kan hende
                        at vi kan komme i den situasjonen at Medvedev og Obama kan komme til
                        einigheit om at vi ikkje skal utplassere noko verken i Polen, Tsjekkia eller
                        Kaliningrad. Her har i alle fall Noreg vore representert på ein veldig god
                        måte. 

Så ser vi også at i forhold til utvidinga av NATO har det norske standpunktet
                        halde seg over veldig, veldig lang tid. Ein har sjølvsagt slått fast at
                        regelverket i NATO må følgjast, uavhengig av kva for land som ønskjer å
                        komme inn. Vi ser no at dette lykkast, ikkje minst på det siste møtet som vi
                        hadde her i førre veke, der det på ingen måte blei lagt til rette for at
                        nokon skal komme inn før uavklarte både territoriale og politiske konfliktar
                        er avklarte. Ein skal følgje spelereglane i NATO. Det er det som vil styrkje
                        NATO på sikt, at ein følgjer dei opptrekte spelereglane, og ikkje lèt
                        enkeltland få lov til å presse inn medlemmer av den grunn at ein ønskjer å
                        oppnå splitting, og kanskje i verste fall skulle vi sende norske soldatar,
                        norske uniformer, som t.d. skulle vere avhengige av å slåss mot russiske
                        soldatar heilt på den andre flanken av der vi er opptekne av å ha eit godt
                        forhold til Russland. 

Så har vi òg fått gjennomslag for – og bidrege, veldig viktig, i lag med
                        andre sterke NATO-land – det faktum at vi må ha kontakt med Russland, for
                        det som har skjedd den siste tida, er jo at NATO har sett seg sjølv heilt på
                        sidelinja. Og det er kanskje underleg at eg som NATO-motstandar skal stå her
                        og seie at NATO må passe på å vere relevant. For i dag snakkar russarane med
                        alle andre hovudstader i Europa utan via NATO-Russland-rådet. Det bør vere
                        til ettertanke for dei som prøver å presse fram fiendskap mellom NATO og
                        Russland. Noreg er heilt avhengig av at den forsvarsalliansen vi er medlem
                        av, og som skal vere med på å sikre vår sikkerheit, også har eit godt
                        forhold til vår store nabo i øst, Russland. 

Så registrerer eg at EU-parlamentet har funne på å vedta at vi t.d. treng ein
                        ny lov for Arktis. Havretten og folkeretten gjeld ikkje lenger. Det bør vere
                        litt til ettertanke for den som trur at norsk sikkerheit blir skapt i andre
                        kvartal, i Brussel. Eg trur norske interesser har stått seg godt, og vil stå
                        seg godt, via FN, folkeretten og havretten. 

 Det blir replikkordskifte. 

 Regjeringspartiene, som SV er en viktig og stor del av, har nå gått inn for å
                        kjøpe amerikanske fly, noe heller ikke Fremskrittspartiet er imot. Men for
                        SV må det være noe merkelig. 

For en stund siden, den 28. februar, kunne vi lese at representanten Jacobsen
                        ønsket seg et nordisk forsvarssamarbeid, og han nevnte bl.a. at Hæren bør
                        bli finsk, Flyvåpenet bør gå til svenskene, mens Norge tar seg av Marinen.
                        Representanten sa at Regjeringen følger opp det de har sagt at de skulle
                        gjøre. Da er spørsmålet: Hvordan ser representanten Jacobsen på det han sa
                        den 28. februar – eller kanskje var det noen dager før – og hvor ser vi spor
                        av dette i Regjeringens budsjettforslag? Jeg ser i hvert fall ikke det. 

 Lat oss ikkje krangle om datoen, men det var sikkert ein dato. Det eg gjorde
                        då, var å referere til den finske forsvarssjefen, og eg prøvde å putte det
                        inn i ei norsk verkelegheit. 

Ingen må tru at viss vi t.d. endar opp med å skrive kontrakt med den
                        amerikanske flyleverandøren, JSF, vil det på nokon måte skade det nordiske
                        samarbeidet. Det nordiske samarbeidet er identifisert gjennom minst 18
                        punkt, og kjem til å fortsetje heilhjarta vidare. Det er ikkje noko i vegen
                        for at det kan fortsetje når det gjeld luftromherredøme og den typen
                        oppgåver også med eventuelt amerikansk teknologi til stades. 

Så har vi i SV alltid stått for at vi ønsker det svenske flyet. Det viste seg
                        ikkje å halde vatn gjennom den prosessen når det gjeld kvalitet, pris osb.
                        Det må vi ta til etterretning. Noko anna ville vere ikkje å stå for det vi
                        har sagt heile tida, at alle skal få prøve seg, vi skal ha konkurranse og
                        ikkje kjøre på autopilot, som den førre regjeringa sjølvsagt la opp til.
                    

 Jeg tror jeg først og fremst vil gi Bjørn Jacobsen en kompliment. Jeg har
                        vært her i salen noen tiår, og jeg må si jeg ble slått av å høre en
                        SV-representant snakke med slik begeistring om et forsvarsbudsjett, hvis
                        nivå er himmelhøyt over det jeg har vært vant til å høre fra SV, og
                        begeistring over norsk innsats i NATO-samarbeidet. Han brukte til og med den
                        formuleringen at vi er avhengige av alliansen, som skal være med og sikre
                        vår sikkerhet. 

Så dette ble for så vidt en god dag. Jeg bare håper at SV ikke faller tilbake
                        til gamle synder i det øyeblikk de igjen er ute av regjering. 

Hvis Jacobsen ikke hadde lyst til å svare på det, vil jeg gi ham et
                        alternativ. Han har tidligere uttalt seg med stor begeistring om Olavsvern,
                        og så vidt jeg skjønner, er han egentlig for det. Er det noe som hindrer ham
                        i å gå sammen med Høyre og Fremskrittspartiet for å sørge for at den
                        nedleggelsen ikke skjer? 

 Det er det. Det veit også representanten Petersen veldig godt, at er ein med
                        i eit regjeringssamarbeid, så står ein last og brast med dei ein samarbeider
                        med. 

Så til Olavsvern. Den store diskusjonen som må komme, og som eg også håper
                        Høgre vil vere med og bidra til når det gjeld Olavsvern, vil gå på å setje
                        det opp mot det logistikkskipet som skal komme når ein skal byte ut
                        «Valkyrien». Da får vi spørsmålet: Vil vi ha ein base som er landbasert,
                        eller vil vi ha eit logistikkskip til 2–3 milliardar kr? Det valet ligg der,
                        og det er desse to tinga som må setjast opp mot kvarandre, for da får ein
                        eit reelt val mellom det å vere offshore eller det å vere onshore. Eg trur
                        Olavsvern vil stå seg i den typen debatt. Eg trur også det er eit
                        sikkerheitspolitisk val om vi vil vere i nordområda, eller om vi vil vere
                        mest mogleg rundt omkring. Eg helser velkommen – det er ikkje for seint enno
                        – at også Høgre bidreg på best mogleg måte til at vi får den politiske
                        debatten opp, om ein skal setje Olavsvern opp mot eit eventuelt nytt
                        logistikkskip. Det kan hende at det er den realistiske moglegheita for
                        Olavsvern til å bli berga. 

 Regjeringen viser handlekraft, sa representanten Jacobsen fra SV. Det kan for
                        så vidt Kristelig Folkeparti være enig i. På en del områder har Regjeringen
                        vist handlekraft. 

Det som også gleder oss, er å høre representanten fra SV uttale seg så
                        positivt om den forsvarspolitikken som denne regjeringen har lagt fram. Det
                        betyr at SV er kommet betydelig nærmere sentrum når det gjelder hva slags
                        forsvarspolitikk landet skal ha framover. Til og med NATO-medlemskapet
                        uttalte Jacobsen seg positivt om, og det er det lenge siden vi har hørt fra
                        denne talerstolen. 

Mitt spørsmål er: Er det slik at det underliggende her er at flykjøpet er det
                        glade vanvidd, og SV vil ut av Afghanistan? 

 For å ta det siste først: Det er no ein prosess med programarbeid i SV, som i
                        alle andre parti, før landsmøtet. Det som der er foreslått, er at ein bør
                        trekkje ISAF-soldatane heim. Les ein litt lenger ned, vil ein sjå at det er
                        eit dobbeltvedtak som ligg der, om at norske soldatar bør bidra i ein
                        FN-samanheng for å vere med på å skape sikkerheit. Dette er eit forslag vi
                        skal diskutere i fylkeslag og lokallag rundt omkring fram mot landsmøtet,
                        som skal take ei endeleg avgjerd om det. Dette landsmøtevedtaket vil vi
                        sjølvsagt ha med oss inn i nye regjeringsforhandlingar når vi har vunne
                        valet til hausten, men landsmøtet skal først få ta stilling til dette. 

Så vil eg berre kort kommentere at eg klart og tydeleg sa at eg var
                        NATO-motstandar, men ein kan jo vere motstandar av noko og likevel vere med
                        på å forbetre det og gjere det betre når ein først er med. 

 Replikkordskiftet er omme. 

 Det er lang tradisjon for å ha bred forsvarspolitisk enighet i Stortinget.
                        Derfor beklager Kristelig Folkeparti at vi i deler av langtidsplanen, som
                        Regjeringen la fram våren 2008, ikke klarte å få til et bredt flertall.
                        Stabilitet og forutsigbarhet er spesielt viktig på det forsvars- og
                        sikkerhetspolitiske området. Det er fortsatt bred politisk enighet om
                        grunnleggende forhold rundt forsvarspolitikken, men Stortinget fattet
                        viktige vedtak i forbindelse med langtidsplanen med knapt flertall. Det
                        preger også merknadene i budsjettinnstillingen. 

Kristelig Folkeparti vil peke på den viktige innsatsen som norske styrker
                        bidrar med i internasjonale operasjoner. Vi mener Norge har et ansvar for å
                        bidra til internasjonal fred og stabilitet. Dessuten bidrar operasjonene
                        også til styrking av vår egen sikkerhetspolitiske stilling. 

Det er en vanskelig situasjon i Afghanistan, og norske soldater utsettes for
                        stor risiko. Det vil Kristelig Folkeparti uttrykke stor respekt og
                        takknemlighet for. Når så SV ikke overraskende denne uken har sagt at de
                        ikke lenger støtter at norske soldater skal bidra i Afghanistan, som vi nå
                        også fikk bekreftet av representanten Jacobsen, vil jeg si at Kristelig
                        Folkeparti forutsetter allikevel at Regjeringen står 100 pst. bak de norske
                        troppene og holder stø kurs så lenge det er behov for vår tilstedeværelse,
                        og så lenge vi har en tilgjengelig kapasitet til å være der. 

Vi har mange utfordringer når det gjelder å følge opp veteranene våre på en
                        god måte, både fra Forsvarets og det siviles side. Vi er nødt til å ta inn
                        over oss uforutsigbarheten av krigens konsekvenser for våre soldater, og
                        behovet for en systematisk oppfølging av alle krigsveteraner for å sikre
                        avdekking av mulige skader tidligst mulig. Kristelig Folkeparti ser fram til
                        at Stortinget får seg forelagt en helhetlig sak vedrørende
                        veteranpolitikken. 

Det pågår en ganske stor debatt i media for tiden, der veteraner sterkt
                        kritiserer den behandling de har fått. Jeg vil derfor be forsvarsministeren
                        om å sette fart på den meldingen som Stortinget skal få om
                        veteranpolitikken, slik at vi får anledning til å drøfte den saken her i
                        salen. 

For Kristelig Folkeparti er det viktig å understreke den nøkkelrollen som FN
                        spiller som basis for norsk forsvars- og utenrikspolitikk. Internasjonale
                        sikkerhetsutfordringer må finne sin løsning basert på FN-pakten, og
                        internasjonale operasjoner må være folkerettslig forankret gjennom FNs
                        sikkerhetsråd. 

Regjeringen skriver i proposisjonen at den aktivt vil øke norsk deltakelse i
                        FN-ledede fredsoperasjoner i 2009, og at man fortsatt skal fokusere spesielt
                        på Afrika i denne sammenhengen. 

Det er et skrikende behov i Kongo. Statsråd Solheim og tidligere statsråd
                        Haga har vært blant dem som har støttet Kristelig Folkepartis bønn om at
                        Regjeringen i det minste må vurdere seriøst hva Norge kan bidra med i Kongo.
                        Regjeringen har en stund avvist FNs forespørsel om Norge kan bidra med
                        FN-styrker i det krigsherjede landet. Nå har utenriksministeren uttalt at
                        det kan bli aktuelt å sende norske soldater til Kongo neste år. Jeg regner
                        med at forsvarsministeren vil berøre dette temaet i sitt innlegg senere i
                        debatten. 

Kristelig Folkeparti er opptatt av at Heimevernets avdelinger holder
                        tilfredsstillende øvings- og treningsnivå. Vi setter derfor spørsmålstegn
                        ved at Regjeringen i budsjettforslaget legger opp til redusert øvingsnivå i
                        Heimevernet for 2009. Kristelig Folkeparti frykter negative konsekvenser av
                        at det ikke legges opp til å øve forsterknings- og oppfølgingsstyrkene til
                        neste år. Dersom størstedelen av HVs styrker ikke skal øve i 2009, er vi
                        redd det vil ødelegge for kapasiteten og moralen. Vi kan ikke godta at
                        omorganiseringen skal hindre et tilfredsstillende øvingsnivå for Heimevernet
                        også til neste år. 

Norge har en rekke utfordringer i nordområdene. Kristelig Folkeparti mener at
                        Forsvarets tilstedeværelse og aktivitet i nordområdene må holdes på et høyt
                        nivå. Kristelig Folkeparti står derfor fast på at Olavsvern ikke bør legges
                        ned. Olavsvern er NATOs nordligste sjømilitære base i Europa og har
                        betydelig reell og potensiell verdi i forbindelse med nordområdesatsingen
                        basert på tilstedeværelse og operativ militær kapasitet. Denne nedleggelsen
                        gir et svært uheldig signal og svekker alliert tilstedeværelse i en region
                        som Norge har identifisert som sitt viktigste strategiske satsingsområde.
                        Kristelig Folkeparti vil derfor stemme for forslaget fra Fremskrittspartiet
                        og Høyre – XIV i innstillingen – om opprettholdelse av Olavsvern. 

Kristelig Folkeparti vil også stemme for forslaget fra de samme partiene – XV
                        i innstillingen – om at Regjeringen legger fram en egen sak om omstillingen
                        i FLO. Det ble forutsatt da vi behandlet langtidsplanen, og det er helt
                        naturlig når en så omfattende omstilling skal gjennomføres, at Stortinget
                        mottar en grundig redegjørelse. 

Til slutt: Stortinget har i to langtidsplaner vedtatt å samle Forsvarets
                        IKT-miljø på Jørstadmoen. Det har hele tiden vært forutsetningen at sjefen
                        skulle tilhøre miljøet på Jørstadmoen. Kristelig Folkeparti stemmer derfor
                        også for forslaget – XIII i innstillingen – om at sjef INI med tilhørende
                        stabsfunksjoner etableres på Jørstadmoen. 

 Det blir replikkordskifte. 

 Representanten Jan Sahl sa i gårsdagens debatt om samfunnssikkerhetsmeldingen
                        at skulle det bli en skikkelig nordområdesatsing, måtte det sterk lut til.
                        Dette er noe jeg er helt enig i, og fortsatt gjenstår det mye for å få en
                        god nordområdesatsing. 

Er representanten Sahl tilfreds med at Kristelig Folkeparti ikke vil satse på
                        nordområdene når det gjelder forsvar? Er representanten Sahl bekvem med
                        Kristelig Folkepartis sterke motstand mot flytting av FOHK nordover, og
                        motstanden mot å flytte ut generalinspektørene, f.eks. at Hærens
                        generalinspektør flyttes til Bardufoss? 

Jeg gir meg ikke med det jeg spurte Fremskrittspartiet om: Vil Kristelig
                        Folkeparti støtte en omkamp om dette dersom det skulle bli foreslått, slik
                        vi har hørt at Fremskrittspartiet vil gjøre? 

 Representanten Arnesen og jeg har et felles ønske om å styrke nordområdene.
                        Jeg er glad for å tilhøre et parti der det er åpning for å ha
                        meningsforskjeller. For egen del har jeg stemt for flytting av FOHK til
                        Bodø, og jeg er glad for at det ligger i Bodø. Jeg kan samtidig medgi fra
                        denne talerstol at Kristelig Folkeparti ikke vil ta omkamp i forbindelse med
                        den avgjørelsen. Så vidt jeg kan se av den innstillingen som ligger på
                        bordet i dag, gir den heller ingen signaler om at noen vil ta omkamp knyttet
                        til akkurat den avgjørelsen. 

Så skal Kristelig Folkeparti i de saker vi står framfor, sørge for å ta opp
                        kampen for at nordområdene skal få den forsvarsutrustning som trengs, med de
                        utfordringer vi har der. 

 Mitt inntrykk av Kristeleg Folkeparti er at Kristeleg Folkeparti er til å
                        stole på når det verkeleg gjeld. For åtte år sidan i denne salen fikk vi
                        faktisk det første fleirtalsvedtaket mot klasebomber. Det var lagt fram av
                        SV, men takka vere Kristeleg Folkepartis dåverande parlamentariske leiar,
                        Steensnæs – det var litt voteringsrot – og at Haakon Blankenborg frå
                        Arbeidarpartiet slutta seg til, blei det faktisk eit fleirtal for det som i
                        dag, åtte år etterpå, blir signert av 100 land. Så Kristeleg Folkeparti er
                        til å stole på når det verkeleg gjeld dei viktige sakene her. Men kan vi
                        rekne med Kristeleg Folkeparti i framtida når vi skal få til auka
                        nedrusting, jobbe meir mot atomvåpen og sjølvsagt få ei meir human verd? Kan
                        vi då rekne med Kristeleg Folkeparti i forsvarspolitikken? 

 Jeg takker for den gesten jeg fikk fra representanten Jacobsen, at Kristelig
                        Folkeparti er til å stole på. Jeg vil understreke at jeg tror at Kristelig
                        Folkeparti og SV har nokså sammenfallende synspunkter i
                        nedrustningsspørsmål, bortsett fra i spørsmålet om hvilken forsvarspolitisk
                        tilknytning Norge skal ha. 

Kristelig Folkeparti er opptatt av fredsspørsmål. Kristelig Folkeparti gleder
                        seg over det som skjedde i går, og Kristelig Folkeparti kan regnes med i
                        ethvert spørsmål som handler om nedrusting i framtiden. Her tror jeg at vi
                        har nokså sammenfallende synspunkter. 

 Jeg hørte med interesse på svaret som representanten Jan Sahl gav til
                        Arbeiderpartiets talsmann Bendiks H. Arnesen på spørsmålet om Kristelig
                        Folkepartis forsvarspolitikk i nord. Jeg registrerer også med interesse at
                        Jan Sahl dissenterte i forhold til eget partis standpunkt både – så vidt jeg
                        oppfattet det – i forbindelse med Generalinspektøren for Hærens plassering
                        og flyttingen av hovedkvarteret for Hæren til Reitan. 

Mitt spørsmål er: Får ikke representanten Jan Sahl et problem når han skal ut
                        i valgkamp og presentere sitt partis holdning til nettopp disse to
                        utfordringene? 

 Om det blir Senterpartiet eller Kristelig Folkeparti som får størst problem
                        når man skal ut i valgkamp, skal ikke jeg ta stilling til her. Jeg kan i
                        hvert fall med rak rygg stå fram i mitt eget fylke og si at
                        nordområdesatsingen har stått høyt på agendaen både for representanten Jan
                        Sahl og for Kristelig Folkeparti. Jeg har her gitt helt klart uttrykk for at
                        Kristelig Folkeparti ikke vil ta noen omkamp om plasseringen av FOHK. 

Så vil jeg si at representanten fra Senterpartiet får et visst problem med å
                        forklare at han har vært med på å legge ned Olavsvern, som det nå er så stor
                        medieoppmerksomhet på i Nord-Norge. Legger vi sammen pluss og minus, kan vi
                        vel komme til å møte både motstand og oppfølging i den valgkampen som vi går
                        i møte. 

 Replikkordskiftet er omme. 

Neste taler er André N. Skjelstad. – Beklager, presidenten hoppet over Alf
                        Ivar Samuelsen. Det var helt feilaktig. Vær så god, Alf Ivar Samuelsen – og
                        deretter André N. Skjelstad. Det går etter størrelsen på partiene, og det må
                        presidenten forholde seg til. 

 Jeg er glad for at det går etter størrelsen på partiene – og ikke personer! 

La meg innledningsvis få slutte meg til det som representanten Bjørn Jacobsen
                        sa om klasevåpen. Det kan virke litt paradoksalt at man når man skal inn i
                        en forsvarsbudsjettdebatt, uttrykker glede over at en våpentype
                        forhåpentligvis i framtiden blir skrinlagt over hele verden. Når jeg
                        uttrykker glede over det, er det fordi dette ses på som et humanitært
                        tiltak. Vi har sett de tragedier som sivile har opplevd i krig. Det er nok å
                        minnes det som ble sagt i forbindelse med situasjonen i Laos – 20–30 år
                        etter landet ble bombet med klasevåpen. Så dette er positivt. 

Men så til dagens tema, som er forsvarsbudsjettet. Senterpartiet mener at det
                        framlagte forslag til forsvarsbudsjett for 2009 følger opp Soria
                        Moria-erklæringens sikkerhets- og forsvarspolitiske satsingsområder og den
                        vedtatte langtidsplanen for perioden 2009–2012. Det legges opp til en
                        tydelig bevilgningsmessig styrking av forsvarsbudsjettet, reelt med 620
                        mill. kr sammenlignet med saldert budsjett for 2008. Av disse vil 400 mill.
                        kr være direkte rettet mot målsettingen i den vedtatte langtidsplan.
                        Budsjettrammen tilføres således allerede første året i planperioden
                        halvparten av bevilgningsøkningen på 800 mill. kr, som forutsatt. 

I budsjettet vektlegges det særlig å styrke tilstedeværelsen i nord, ikke
                        bare spesielt for Sjøforsvaret og Kystvakten, men også for Hæren. I 2009
                        skal det gjennomføres en større fellesoperativ øvelse med alliert deltakelse
                        i Nordland og Troms. Det høye nivået på den militære deltakelsen i
                        Afghanistan videreføres, samtidig som det legges vekt på andre tiltak som
                        kan bidra til at afghanerne selv kan overta ansvaret for egen sikkerhet.
                        Målsettingen er å øke Norges militære bidrag til FN-operasjoner, med
                        prioritet til operasjoner i Afrika. 

Det er viktig å fortsette utviklingen av Hæren, med spesiell vekt på å øke
                        bemanningen for å styrke små og bemanningsmessig sårbare miljøer som er
                        viktige for deltakelse i operasjoner. Videre skal utvalgte felleskapasiteter
                        innenfor sanitet, vannrens, samband og informasjons- og
                        kommunikasjonsteknologi styrkes for å bedre evnen til relevant operativ og
                        forsyningsmessig støtte til enheter i operasjoner. 

I budsjettet for 2009 vil den øverste ledelsen videreutvikles. I tillegg til
                        den bygningsmessige styrkingen igangsettes basetiltak og en rekke andre
                        tiltak som er vedtatt i langtidsplanen. Disse tiltakene gjennomføres for
                        fortsatt å kunne frigjøre ressurser internt i forsvarssektoren og bruke
                        disse til å styrke operativ virksomhet. 

Det legges vekt på å videreutvikle personellpolitikken, herunder legge til
                        rette for økt kvinneandel og mangfold i Forsvaret, styrke veteranenes
                        rettigheter og sikre en bedre oppfølging av den enkelte ansatte og dennes
                        familie. 

Budsjettet gir mulighet for å følge opp handlingsplanen for holdninger, etikk
                        og ledelse og å legge til rette for en god og forsvarlig økonomistyring og
                        forvaltning. 

Det legges til rette for en mer effektiv logistikkunderstøttelse i Forsvaret,
                        med klarere styrings- og ansvarslinjer. 

Det nordiske forsvars- og sikkerhetspolitiske samarbeidet har en god dynamikk
                        og kjennetegnes av utvikling på en rekke områder. Det legges betydelig vekt
                        på at det nordiske samarbeidet skal være ikke-ekskluderende, og alle
                        prosjekter er åpne for alle fem land. Det nære nordiske samarbeidet kommer i
                        tillegg til Norges forpliktelser og samarbeid i NATO og i tillegg til
                        Sverige og Finlands forpliktelser overfor EU. 

På operativt plan ble det på det nordiske forsvarsministermøtet i mai 2008
                        oppnådd enighet om å arbeide for en felles nordisk styrke til en
                        FN-operasjon i Afrika. 

 Det blir replikkordskifte. 

 Regjeringen har fra dag én snakket mye om at Forsvaret skal ha
                        tilstedeværelse i nordområdet – det skulle satses mye på spesielt marinens
                        tilstedeværelse i det store området, noe som også Senterpartiet har bemerket
                        mange ganger. 

Jeg har to spørsmål: Hvordan ser Senterpartiet nå på behovet for å beholde
                        Olavsvern, slik Fremskrittspartiet og Høyre ønsker? Forventer representanten
                        Samuelsen problemer i valgkampen nettopp angående dette siste spørsmålet?
                    

 Jeg konstaterer at forsvarsbudsjettet nå har vært i økning en viss tid –
                        etter en sulteperiode som vi har lagt bak oss. 

Det er ikke tvil om hva som var Senterpartiets opprinnelige ønske: å beholde
                        Olavsvern. Men innenfor de gitte rammer som vi klarte å oppnå litt økning
                        på, var det ikke mulig å prioritere opp Olavsvern blant de andre
                        prioriteringene vi hadde. 

 Flere har ikke bedt om ordet til replikk. 

 Norsk sikkerhet ivaretas best gjennom å bidra til fred, frihet og demokrati i
                        flest mulige land, kombinert med en reell vilje til en rettferdig
                        internasjonal utvikling. Økt handel, samkvem, samarbeid og dialog er de
                        beste virkemidlene for fred mellom ulike stater. Norges ressursmessige
                        rikdom og geopolitiske plassering krever både et selvstendig forsvar og et
                        forpliktende internasjonalt forsvarssamarbeid. Norges posisjon som
                        energieksportør og forvalter av naturressurser i store havområder legger
                        også føringer for norsk sikkerhetspolitikk. Det er viktig at Norge er i
                        stand til å hevde suverenitet og suverene rettigheter og utøve myndighet i
                        norske områder. Dette krever en sammensatt og sterk tilstedeværelse i
                        nordområdene. 

Forsvaret må være en profesjonell, responseffektiv og dynamisk organisasjon.
                        Innenfor de politiske målene og de økonomiske og etiske rammene satt av
                        Stortinget må Forsvaret stå så fritt som mulig til å strukturere og
                        organisere seg selv. Plasseringen av militære styrker og stasjoner skal ikke
                        brukes som et distriktspolitisk virkemiddel. Det er også viktig at vi har et
                        heimevern over hele landet som har et territorialansvar, men som også kan
                        bistå militær tilstedeværelse i utsatte områder. 

Personell som deltar i operasjoner i utlandet, skal være trygge på at de får
                        den oppfølgingen de har behov for. Jeg er derfor glad for at arbeidet med å
                        styrke veteranenes rettigheter fortsetter i 2009. Jeg ser bl.a. fram til
                        forslaget som skal lovfeste oppfølging av veteraner. 

Veteraner fra internasjonale operasjoner har ikke i tilstrekkelig grad vært
                        fanget opp av dagens trygdelover. Et relevant spørsmål har vært om Nav er
                        den rette instansen for å ta seg av veteraner med psykiske senskader etter
                        innsats i f.eks. Asia eller Afrika. Jeg tror ikke nødvendigvis det. Jeg
                        imøteser derfor lovforslaget som er på høring, og som har som siktemål å
                        lovfeste oppfølging av veteraner inntil ett år etter endt tjeneste. Den
                        veteranloven nærmer seg nå behandling her i Stortinget. Den vil fange opp
                        veteranene på en bedre måte, og den vil forhåpentligvis bidra til at de ikke
                        lenger føler seg tilsidesatt i helsesystemet, slik mange har gjort. 

Et problem her er at det kan ta mange år før veteraner innser at det er tiden
                        i Forsvaret som har gjort skadene. Jo lengre tid det tar, jo vanskeligere er
                        det å bevise. Derfor mener jeg at Forsvarets plikt til oppfølging av
                        veteraner bør vurderes utvidet til mer enn ett år. 

Også andre tiltak for å ivareta veteranene på en bedre måte er på gang.
                        Herunder kan nevnes: 

styrking av psykologi-/psykiatrikapasiteten ved Forsvarets sanitet
                            

etablering av en uavhengig tilsynstjeneste for Forsvarets
                                helsetjeneste i utlandet 

Forsvarets kjøp av Bæreia veteransenter på Kongsvinger 

videreføring av ordningen med økonomisk erstatning for psykiske
                                belastningsskader 

Dette er tiltak som jeg støtter fullt ut, og som jeg mener vi skylder våre
                        veteraner for deres innsats. Tiltakene vil sikre at veteranene våre får den
                        nødvendige oppfølging og rettmessige anerkjennelse. Dette burde egentlig ha
                        kommet for lenge siden. Det er dessuten tiltak som vil bidra til å sikre
                        rekruttering til framtidige norske bidrag til internasjonale militære
                        operasjoner. Mye tyder på at etterspørselen etter norske soldater vil tilta
                        i årene som kommer. 

Jeg har merket meg at Regjeringen – ut fra en helhetlig vurdering, som det nå
                        heter – har funnet det hensiktsmessig å sette av noe mindre til
                        materiellinvesteringer i 2009 enn det langtidsplanen legger opp til, for å
                        sikre nødvendige driftsmidler til høyt prioriterte oppgaver. Regjeringen
                        legger opp til å øke disse bevilgningene utover i planperioden. Reduksjonen
                        er i all hovedsak relatert til omdisponering av midler til mer prioritert
                        virksomhet innenfor forsvarsbudsjettet. 

Jeg er bekymret for investeringsnivået innenfor Forsvaret. Det
                        langtidsprogrammet som innledes i 2009, bygger på en årlig reduksjon på 1,6
                        milliarder kr i forhold til nivået i inneværende langtidsperiode.
                        Reduksjonene i budsjettforslaget for 2009 og det forslaget Regjeringen nå
                        legger fram i St.prp. nr. 14 for 2008–2009 om omdisponeringer, kommer i
                        tillegg til dette. 

Jeg mener at å slakke ned på investeringer nå vil kunne gjøre det vanskelig å
                        nå målene for investeringer som er satt i langtidsprogrammet. 

Vi står ikke overfor klare, entydig definerte fiendebilder, som under den
                        kalde krigen. Knapt noen har kunnet forutse de store endringene som har
                        funnet sted i vårt sikkerhetsbilde. Det gjør at vi må tilstrebe en
                        forsvarsstruktur som tar høyde for dette. Den må være så robust at den gir
                        oss mulighet til å tilpasse oss endringene som skjer. Norsk
                        sikkerhetspolitikk må utformes på en slik måte at vi er i stand til å
                        forsvare våre grunnleggende sikkerhetsinteresser, også sammen med våre
                        allierte. De sikkerhetspolitiske omgivelsene vil i framtiden være mer
                        diffuse. Sikkerhetspolitikken må derfor ta høyde for et bredt og mer
                        sammensatt risikobilde som kjennetegnes av en glidende overgang mellom fred,
                        konflikt og krig. Trusler kan oppstå og utvikle seg raskt og uten særlig
                        forvarsel. Ikke-statlige aktører kan true sikkerheten og trekke Norge inn i
                        konflikter. En bredere forståelse av sikkerhetsbegrepet har stor betydning
                        for de oppgaver militære styrker kan bli satt til. 

Venstre mener at NATO skal være vår viktigste forsvarsallianse. Innenfor
                        rammene av NATO-samarbeidet mener Venstre at Norge bør søke et nærmere
                        forsvarspolitisk samarbeid med de nordiske landene og EU. 

Konflikten i Georgia har ført til økt spenning i forholdet mellom Russland og
                        Vesten. Den minner oss om at vi står overfor en nabo som er beredt til å
                        bruke rå makt for å nå sine utenrikspolitiske mål. 

Jeg synes det er en klok beslutning av NATO denne uken å ta opp igjen en
                        uformell dialog med Russland. Venstre er et parti som tror på dialog for å
                        løse problemer, og det er verken i Norges eller NATOs interesse å bryte
                        kontakten med Russland. Dette skal ikke bidra til å gi Russland aksept og
                        legitimitet for hva de har gjort i Georgia. Det skal holde en viktig kanal
                        åpen for å unngå unødvendige spenninger. Vi bør fortsatt si klart fra til
                        Russland om hva vi mener 

Russlands nye nabolandspolitikk stiller oss overfor nye utfordringer, ikke
                        minst i nordområdene. Vi har et godt samarbeid med Russland på ulike nivåer
                        i nord. Det bør forbli en målsetting å videreføre dette praktisk rettede
                        samarbeidet uansett hvordan konjunkturene i forholdene mellom Russland og
                        Vesten utvikler seg. Kanskje ser vi muligheten for en ny norsk
                        brobyggerrolle? 

NATO møter nye utfordringer i Afghanistan, hvor sikkerhetssituasjonen
                        forverres. En stabilisering av landet som kan legge grunnlaget for at NATO
                        trekker sine styrker ut, synes ikke realistisk på kort sikt. Videre er det
                        et press i retning av å sette norske soldater og utstyr inn i Afrika,
                        herunder spesielt Kongo. 

Dette viser at de begrensede ressursene som vårt forsvar har til disposisjon,
                        strekkes tynt utover i ulike retninger. Med dem skal vi overvåke og forsvare
                        eget territorium, herunder store havområder i nord. Videre skal vi delta i
                        internasjonale militære operasjoner i Sentral-Asia og Afrika. 

Det er fortsatt et stort behov for landstyrker som også kan bidra i
                        operasjoner i utlandet. Hærstyrkene er den største andelen av slike bidrag.
                        Venstre mener derfor at Hæren på sikt må styrkes. Norge bør fortsatt delta
                        aktivt i internasjonale militære operasjoner. Dette bør skje ut fra en
                        vurdering av hver enkelt operasjon basert først og fremst på hensynet til
                        fred og frihet i den aktuelle region. For Venstre er det et bærende prinsipp
                        at internasjonale militære operasjoner ikke skal skje uten et mandat fra FN.
                        De militære operasjonene må koordineres tett med humanitær og
                        utviklingsmessig bistand. 

Dette gjør at vi i vår forsvarsplanlegging må finne den rette balansen mellom
                        innsats hjemme og ute. En slik øvelse blir ekstra krevende sett i lys av de
                        store geopolitiske endringene som finner sted i vår tid. 

I et tidlig innlegg i debatten sa komiteens leder bl.a. at det var uheldig å
                        trumfe igjennom en del av de beslutningene som skjedde i vår. Det er jeg
                        veldig enig i, bl.a. når det gjelder det som da skjedde i forhold til
                        Værnes. 

For øvrig vil jeg komme med en stemmeforklaring, ettersom vi ikke sitter i
                        komiteen. Venstre vil støtte forslaget – XIII i innstillingen – om sjef INI
                        og forslaget – XV i innstillingen – om omstilling av FLO. 

 Representanten André N. Skjelstad har da gitt en stemmeforklaring til de
                        forslag til vedtak som han nå henviste til. 

Det blir replikkordskifte. 

 Venstre sitter som kjent ikke i komiteen, og derfor er det interessant å lese
                        finansinnstillingen, som forteller hvordan Venstre stiller seg i denne
                        situasjonen i forhold til Forsvaret. Det er jo ganske utrolig, men ikke
                        overraskende – for igjen, som i alle andre år i denne perioden, salderer
                        altså Venstre forsvarsbudsjettet ved å ta fra forsvarsbudsjettet og gi til
                        andre gode formål. Det er snakk om nesten 100 mill. kr. Det må Venstre få
                        lov til. Men det samsvarer absolutt ikke med alle de festtalene som vi hørte
                        fra Venstres representanter da vi hadde langtidsplanen til behandling, og
                        det er tross alt bare seks måneder siden. De stemte for å opprettholde alle
                        baser pluss å øke på de fleste områder, og det virket som om de hadde penger
                        nok til alt. 

Da er mitt spørsmål til Venstre nå: Er dette sannhetens øyeblikk, eller hva
                        har skjedd de siste månedene med Venstres vilje til å prioritere Forsvaret?
                    

 Viljen til å prioritere Forsvaret er absolutt til stede. Jeg regner med at
                        Signe Øye tenker på det vi gjør i forhold til salg av forsvarsbygg, som hun
                        også tok opp med representanten Dørum sist vi hadde debatt vedrørende dette. 

Når det gjelder de aktuelle anleggene, vil Venstre komme tilbake til det. I
                        likhet med hva lederen for komiteen, representanten Jan Petersen, gav
                        uttrykk for i sitt innlegg, synes vi det ville være galt å ta opp de tingene
                        vi eksplisitt er uenig i – det gjelder først og fremst Olavsvern og HV
                        Værnes. Dette vil vi komme tilbake til ved en senere anledning. 

 Det er en vesentlig forskjell i innstillingen til finanskomiteen når det
                        gjelder på den ene siden Høyre og Fremskrittspartiet og på den andre siden
                        Venstre og Kristelig Folkeparti. Høyre har tross alt lagt inn 500 mill. kr
                        og kan forsvare at Olavsvern og andre baser kan tas inn, selv om jeg mener
                        at det langt fra er nok. Men Venstre kutter i tillegg i bevilgningene. Nå
                        hørte jeg at representanten ikke tillot seg å være frekk nok til å stemme
                        for Olavsvern, og det er bra. Likevel er det jo langt fra å si at man
                        fortsatt ønsker å opprettholde alle basene, som man var for og snakket
                        veldig varmt om for et halvt år siden, til å ta nesten 100 mill. kr fra
                        Forsvaret, slik som det nå legges opp til. 

 Med respekt å melde unnlater jo representanten Øye å si hvor vi skal dekke
                        inn disse kuttene, og det er ved salg av de forsvarsanleggene som det da
                        ikke lenger er behov for, bl.a. de som er nedlagt tidligere. Og det er jo
                        også en del av sannheten, som representanten ikke peker på her. 

 Flere har ikke bedt om ordet til replikk. 

 Budsjettforslaget for 2009 legger opp til et markant løft for
                        forsvarssektoren og er et viktig skritt på veien mot de målene som vi har
                        satt for perioden 2009–2012. For 2009 har Regjeringen foreslått å øke
                        budsjettet med hele 620 mill. kr i forhold til saldert budsjett for 2008.
                        Jeg vil understreke at dette kommer på toppen av kompensasjon for lønns- og
                        prisstigning, og er derfor en reell økning av forsvarsbudsjettet. 

Langtidsplanen som ble vedtatt før sommeren, legger opp til å øke
                        budsjettnivået i perioden med 800 mill. kr innen utgangen av 2012. Allerede
                        første året i langtidsperioden oppfyller vi altså halvparten av dette
                        økonomiske målet. Jeg vil minne om at det aller viktigste med den nye
                        langtidsplanen har, fra Regjeringens side, vært å skape den nødvendige
                        balansen mellom ressurser, oppgaver og struktur. Forsvarskomiteens leder var
                        opptatt av at det ikke var tilstrekkelig ivaretatt, men her har jeg lyst til
                        å understreke at vi sa at det skulle være en opptrapping i perioden, og vi
                        har altså tatt halve gapet allerede nå. Dette viser at Regjeringen satser på
                        Forsvaret og mener alvor med det vi har sagt i langtidsplanen. 

For ytterligere å øke kjøpekraften i Forsvaret gjennomfører vi i samsvar med
                        den vedtatte langtidsplanen en rekke tiltak som gir billigere drift i
                        Forsvaret, herunder en mer rasjonell utnyttelse og drift av garnisoner og
                        leirer. I 2009 vil 475 mill. kr bli frigjort og styrt inn mot den
                        prioriterte virksomheten. Sammen med den foreslåtte bevilgningsøkningen på
                        620 mill. kr gir dette altså en økning i kjøpekraft for Forsvaret neste år
                        på 1,1 milliarder kr. 

La meg så gå over til å svare på en del av det som har kommet frem under
                        debatten. 

Mange har kommet tilbake til prosessen med langtidsplanen, og
                        forsvarskomiteens leder, Jan Petersen, sa igjen at dette hadde vært en
                        lukket prosess. Jeg kan ikke se at det har vært en lukket prosess. Vi hadde,
                        i tillegg til forsvarssjefens eget arbeid, et forsvarspolitisk utvalg med
                        representanter for alle partiene på Stortinget. Man gjorde et omfattende
                        arbeid i hele landet. Jeg regner jo med at det var et godt samarbeid mellom
                        Høyres representant og de andre representantene på Stortinget. Vi gjorde
                        dette nettopp for å skape et bredt eierskap til langtidsplanen. 

Når de gjelder den uenighet som kom frem i langtidsplanen, dreide jo ikke den
                        seg om de store linjene, om de store sikkerhetspolitiske linjene som tross
                        alt danner grunnlaget for langtidsplanen. Det har mer dreid seg om en
                        endring i oppfatning av hvilke leirer og baser man skal beholde. Jeg vil
                        understreke at Regjeringen er opptatt av at vi skal ha en bred enighet om
                        forsvars- og sikkerhetspolitikken. 

Det ble likeledes sagt at budsjettet som legges frem i år, gir mindre
                        informasjon enn det som har vært tilfellet tidligere. Det vi har gjort i
                        inneværende år, er å stramme opp budsjettet, slik at vi ikke har så mange
                        gjentakelser. Derfor er det noe tynnere. Men det er like godt på
                        detaljeringsnivå som det har vært tidligere, og det er like godt på
                        detaljeringsnivå som det har vært under tidligere regjeringer. 

Jan Petersen stilte også spørsmål om det trenes, øves, og seiles nok. Her vil
                        jeg igjen si at det som ligger til grunn for langtidsplanen, er en
                        opptrapping frem til 2012. Det er krevende å være i omstillingsfasen.
                        Budsjettet for 2009 har derfor ikke løst alle problemer, men vi er på god
                        vei mot balanse mellom aktivitet og ressurser, noe vi ikke har vært i den
                        inneværende langtidsplanen. 

Det ble spurt om hvorfor Regjeringen velger å kjøpe KV-fartøy. For å si det
                        slik: Dersom Regjeringen kjøper kystvaktfartøy, er det av to grunner: Det er
                        for å øke den operative evnen, altså ha en større operativ fleksibilitet, og
                        det er for å bedre driftsøkonomien. Derfor gjøres det en vurdering av det.
                        Det vil være de eneste grunnene til å kjøpe – men vi ser at det ville gitt
                        oss en større fleksibilitet. 

Det er nok Indre Kystvakt som utfører oppgaver i indre farvann, og det er
                        neppe slik at man går med kanoner etter fiskegarn. Dette utførers av de
                        mindre fartøyene som Kystvakten har. 

Så er det en stor bekymring blant en rekke partier når det gjelder Olavsvern.
                        Da har jeg lyst til å minne om at selv om Regjeringen har gått inn for å
                        avvikle Olavsvern, har vi altså tre baser til i nord: Vi har Ramsund,
                        Trondenes og Sortland. Men det aller viktigste grepet for virkelig å være
                        synlige i nord, er økningen i seilingsdøgn, og der økes det altså med 158
                        døgn fra 2008 til 2009, en økning på 59 pst. – fra 265 i inneværende år til
                        423 i 2009. 

Når det gjelder FLO, er den omorganiseringen som det er lagt opp til, bare en
                        omorganisering for å videreutvikle FLO slik at FLO skal bli bedre til å
                        ivareta sine kjerneoppgaver. Det dreier seg om å fremskaffe, vedlikeholde og
                        levere materiell og forsyninger til forsvarsgrenene. Igjen er det en
                        grunnleggende forutsetning for å kunne styrke Forsvarets operative evne. 

Her har samarbeid med arbeidstakerorganisasjonene vært særdeles viktig. Det
                        har vi lagt opp til, og det gjør vi selvfølgelig også i denne omgang. Jeg
                        har lyst til å bemerke at da FLO forrige gang ble omorganisert, ble dette
                        tatt opp og skissert i proposisjonen for 2005. Det ble ikke lagt frem for
                        Stortinget som en egen sak. Jeg har også lyst til å understreke at det
                        dreier seg ikke om å redusere med en eneste stilling i antallet
                        arbeidstakere. Det dreier seg bare om at Forsvaret skal bli bedre til å
                        gjøre jobben. 

Representanten Width nevnte nok engang MTB-ene. Jeg har lyst til å si at
                        Regjeringen ville videreføre MTB-våpenet og derfor innfase og ta i bruk de
                        nye MTB-ene. Men det er jo helt klart at vi kan ikke ta i bruk nye MTB-er
                        uten at vi har personellet med oss til å drive opplæring på nye MTB-er. Når
                        det gjelder den oppgraderingen som har vært tidligere, som jeg har hørt
                        mange ganger har vært nevnt, ikke bare i dag, men også tidligere, dreier jo
                        det seg om en oppgradering som var helt nødvendig for at MTB-ene skulle
                        seile i de årene som de har seilt etter oppgradering, som har vært en viktig
                        periode, hvor de også har gjort en nytte for Forsvaret både i Norge og
                        internasjonalt. 

Så er det veldig mange som har tatt opp dette INI-området – IKT-området – i
                        Forsvaret. IKT-området er kanskje et av de områdene i Forsvaret som er mest
                        desentralisert. Det har aldri vært Regjeringens forslag å samle fysisk
                        IKT-miljøene i Forsvaret, for de er pr. definisjon spredd, de må pr.
                        definisjon være spredd. Det har heller aldri vært Regjeringens verken mening
                        eller intensjon å ta vekk de funksjonene og den kompetansen som ligger på
                        Jørstadmoen. Tvert imot har vi sagt at den ønsker vi å bygge videre på. Men
                        når vi går inn for å samle hele IKT-området, både det som er på Jørstadmoen,
                        og det som er veldig mange andre steder, og hvor det dreier seg om ca. 1 200
                        arbeidsplasser, mener vi at det er riktig at lederen for hele området sitter
                        i Oslo. 

Jeg har bare lyst til helt til slutt å understreke, for jeg ser at tiden går
                        fort, noe som representanten Jan Sahl sa. Han sa at han håpet at Regjeringen
                        stod bak våre styrker i internasjonale operasjoner. Jeg kan forsikre om at
                        det gjør Regjeringen. Regjeringen står bak våre styrker, men det gjør også
                        et samlet storting, noe som er et svært viktig signal til de soldatene vi
                        har ute. 

Sigvald Oppebøen Hansen hadde her teke over
                        presidentplassen. 

 Det blir replikkordskifte. 

 Enigheten om forsvars- og sikkerhetspolitikk, som statsråden nevnte, er stor
                        i dette hus, og det er vi enige om. Selv SV har jo nå etter hvert myknet på
                        det området. 

Så har jeg i mitt tidligere liv drevet masse med salg og markedsføring, og da
                        vet jeg at gjentakelser virker til slutt – da går det til slutt inn hos
                        kunden, bare man gjentar det nok. Derfor gjentar jeg det som gjelder
                        Marinen, fordi jeg aldri får et utdypende, godt nok svar av statsråden når
                        det gjelder spesielt MTB-ene, som hun nevnte at jeg nevnte nesten til
                        kjedsommelighet. Men jeg gjør det likevel. 

Da spør jeg: Hva var Regjeringens motiv for å hugge opp de operative MTB-ene,
                        all den tid vi ikke hadde annen kapasitet og de skulle seile fram til 2015?
                        Når forventer statsråden at de nye MTB-ene er operative, og hvordan skal vi
                        få trent disse mannskapene som nå ikke har noe å trene på? 

 Det var denne regjeringen som også sa at vi skulle ta i bruk de nye MTB-ene.
                        I den fasen hvor man går fra en kapasitet til en annen – og her har vi altså
                        da skiftet materiell – kreves det en opplæringsperiode på det nye
                        materiellet. Det er det samme personellet som seilte de gamle MTB-ene, som
                        nå skal seile de nye MTB-ene. De kan ikke gjøre dobbelt arbeid; de må
                        konsentrere seg om å øve seg opp på de nye MTB-ene vi har fått. 

Når det gjelder opphuggingen, er veldig mye av det utstyret som var på de
                        gamle MTB-ene, nå tatt i bruk på de nye MTB-ene. Det som ble hugget opp, er
                        bare skallene. Det er ikke fullverdige fartøy, for de er plukket fra
                        hverandre, og veldig mye er brukt i den nye strukturen. 

 I håp om å få lagt spørsmålet om INI bak oss vil jeg gjerne ha presisert at
                        jeg nå har skjønt statsråden riktig. Jeg forstod det slik at man ikke skulle
                        flytte noe som er på Jørstadmoen, ut av Jørstadmoen. Det som ifølge
                        instruksen er der og knyttet til sjefens jobb, er bl.a. at
                        stillingsinnehaveren er Forsvarets KKIS-inspektør – altså inspektøren for
                        kommando, kontroll og informasjonssystemer. Det står at sjef FK KKIS er
                        forsvarssjefens rådgiver innenfor Forsvarets informasjonsstruktur og er på
                        vegne av forsvarssjefen utøvende myndighet innenfor sitt ansvarsområde.
                        Videre står det at han har helhetlig styring og ledelse av Forsvarets
                        informasjonsstruktur, og at han har ansvar for helhetlig utvikling av INI. 

Er det slik at alle de oppgavene, slik de her er beskrevet, forblir på
                        Jørstadmoen? 

 Det er litt spesielt – og jeg kjenner til dokumentet det henvises til – at
                        man trekker frem én instruks av alle Forsvarets instrukser i Stortinget. Men
                        det området som skal være på Jørstadmoen, er det området som er på
                        Jørstadmoen. Vi har til og med sagt at vi vil se om det er andre
                        IKT-oppgaver som skal og kan legges til Jørstadmoen. 

Jeg har også lyst til å si at veldig store deler av IKT-miljøet er i FLO. Der
                        er det store driftsmiljøet bl.a., og også en del andre. Alt dette skal
                        legges under én felles sjef. Men det miljøet som er på Jørstadmoen, er et
                        viktig miljø på kompetansesiden, som skal være der, som kommer til å vokse,
                        som ikke skal flyttes noen steder, og som vi skal satse videre på. 

 Norske soldater som tar den alvorlige avgjørelsen det er å dra på
                        utenlandsoppdrag, må ha sikkerhet for at de får en helsemessig god
                        oppfølging når de kommer hjem, på både kort og lang sikt. Skadeutvikling må
                        oppdages så tidlig som mulig og følges opp over tid. Da rekker det etter
                        Kristelig Folkepartis mening ikke med oppfølging bare det første året, slik
                        soldatene nå hevder at de er lovt. Veteraner står fram i media og forteller
                        at de to ganger er blitt lovt brede undersøkelser som skulle nå den enkelte,
                        og de har knyttet håp til at de skulle få en medisinsk oppfølging av
                        Forsvaret. Men så har altså ikke registeret fanget dem opp. 

Mitt spørsmål til ministeren er: Hva gjør ministeren for at våre veteraner
                        skal få den oppfølging de både har behov for og krav på? 

 Jeg vil understreke at det er svært viktig at våre soldater får den
                        oppfølgingen de har krav på, både før de skal ut, under operasjonen de er
                        med i, og også i etterkant. 

Til det som representanten Sahl nevner, vil jeg si at i 2001–2002 ble det
                        gjort en omfattende helseundersøkelse blant tidligere veteraner. De
                        resultatene forelå også på den tiden. Det ble ikke gjort noen endringer i
                        kravet til oppfølging på det tidspunkt. Det vi legger opp til nå, er at man
                        skal ha ett års rett til lovfestet oppfølging. Det er en oppfølging som
                        Forsvaret i stor grad tar ansvar for. Men våre soldater, både når de er
                        soldater og senere i livet, er jo også en del av det sivile helsevesen, og
                        det sivile helsevesen skal da kunne overta etter det ene året som vi legger
                        opp til når vi lovfester dette. 

 For å gå litt videre på det spørsmålet representanten Sahl hadde: Jeg er godt
                        fornøyd med at det nå arbeides videre for å se på rettighetene for
                        veteranene våre. Men jeg mener at Forsvaret bør kunne strekke seg utover det
                        ene året, for psykiske senskader kommer gjerne lang tid etter at en har vært
                        i operativ tjeneste, og kan vanskelig bevises etter ett år. 

Så hører jeg hva statsråden sier, men jeg mener at det her kanskje bør være
                        en vurdering som ikke er så fastlåst, slik at en også kan vurdere oppfølging
                        utover det ene året. Er statsråden enig i det? 

 Når vi sier at soldater skal ha krav på ett års lovfestet rett til
                        oppfølging, er det en stor og viktig reform som ikke har vært tatt opp
                        tidligere. 

Så er det slik at alle borgere i dette landet skal omfattes av det sivile
                        helsevesen. Men Forsvaret må ha en del spesialkompetanse, som vi for så vidt
                        har grunn for å ha, ut ifra at vi har soldater i operasjonsområder som det
                        sivile helsevesen ikke har. Det kan også dreie seg om psykiske skader som
                        våre psykologer og psykiatere har bedre forutsetninger for å ha kunnskap om.
                        Dette er det viktig at vi samarbeider med det sivile helsevesenet om. Men
                        det skal ikke være tvil om at fordi Forsvaret ikke skal ha videre
                        oppfølging, skal de tidligere soldatene ha det i det sivile helsevesenet,
                        for de er jo vanlige borgere av dette landet. Men Forsvaret tar et stort
                        ansvar i den reformen som det legges opp til i lovarbeidet. 

 Som statsråden kjenner til, er det en massiv motstand mot nedleggelsen av
                        Olavsvern. Mitt spørsmål går i den retningen. 

I St.prp. nr. 48 for 2007–2008, som ble behandlet her i Stortinget før
                        sommeren, står det i forbindelse med nedlegging av Olavsvern: 

«Dette er vurdert å ikke ville medføre behov for nyinvesteringer.» 

Derfor er jeg litt forundret, for jeg har stilt spørsmål om vedlikehold av
                        undervannsbåter etter at nedleggingen av Olavsvern er gjennomført, og i et
                        svar jeg har fått fra statsråden på et tidligere spørsmål, står det at man
                        skal bygge opp ny kapasitet i Ramsund, bl.a. med batterilading og slike
                        ting. Hvorfor har ikke Regjeringen informert Stortinget om at det skal
                        bygges opp ny kapasitet i Ramsund, med behov for betydelige investeringer?
                    

 Når Olavsvern legges ned, blir det fremdeles tre baser igjen i nord. Det er
                        Ramsund, det er Trondenes og det er Sortland. Det som vurderes overført til
                        Ramsund, er spesielt det flytende kaianlegget fra Olavsvern. Når Regjeringen
                        har gått inn for å avvikle Olavsvern, er det på bakgrunn av de rådene vi har
                        fått også fra forsvarssjefen. Det må store investeringer til på Olavsvern
                        hvis det skal være en fremtidig base. Det ønsker man ikke. Da er det
                        viktigere å investere i et logistikkskip, som vil være en mer fremtidig måte
                        å støtte våre fartøyer på. 

 Replikkordskiftet er over. 

 Stortinget behandler i dag et forsvarsbudsjett som blir betraktet som et
                        trendskifte ved at det nå øker etter flere år med en nedadgående trend. 

Da den sittende regjering startet sitt arbeid i 2005, manglet det ikke på
                        negative spådommer om Forsvarets framtid fra opposisjonens side, men nå ser
                        vi altså at disse spådommene ettertrykkelig gjøres til skamme. Nå økes
                        budsjettene – og de holdes. Dette innebærer at Forsvaret nå har fått en god
                        økonomistyring og slipper dermed akutte og dramatiske kutt og en
                        uforutsigbar arbeidssituasjon for de ansatte. Nå kommer de positive
                        vedtakene i tur og orden, og det virker som om de ansatte ser framtiden
                        lysere i møte. 

Vi har i dagens regjering en forsvarsminister som på rekordtid har
                        gjennomført en formidabel ryddejobb. Dette har resultert i at vi nå får
                        investeringer igjen, og at vi framover vil få mer forsvar for de pengene vi
                        bruker på Forsvaret. Slikt skaper framtidstro, særlig for dem som har sitt
                        daglige og viktige arbeid i Forsvaret. I slike krevende jobber er det viktig
                        å ha forutsigbarhet. 

Som representant fra Nord-Norge er jeg også glad og stolt over at Regjeringen
                        står ved sine løfter i Soria Moria-erklæringen om en klar satsing på
                        nordområdene. I Soria Moria-erklæringen slås det bl.a. fast: 

«Regjeringen vil (…) styrke Forsvarets tilstedeværelse og
                            suverenitetshevdelse i nord.» 

Dette ser vi nå i praktisk politikk bl.a. ved at Forsvarets fellesoperative
                        hovedkvarter etableres i nord, og at Generalinspektøren for Hæren flyttes
                        til Indre Troms. Denne viktige nordområdesatsingen hadde ikke skjedd dersom
                        vi ikke hadde hatt en flertallsregjering og et rødt-grønt stortingsflertall.
                        Det har vi også i dag fått bekreftet fra deler av opposisjonen. 

Til tross for fagre ord om nordområdesatsing virker det som om opposisjonen
                        viker unna når det kommer konkrete forslag som virkelig monner. Vi har i dag
                        fått bekreftet at Fremskrittspartiet vil ha en omkamp om fatta vedtak. Tror
                        ikke opposisjonen at noe kan ledes fra den nordlige landsdelen, eller hva er
                        grunnen til denne motstanden mot lokalisering nordover? Hvorfor skal det
                        bare være filialer i nord? Jeg håper at vi en dag kommer dit at et samlet
                        storting ser på nordområdene som Norges viktigste strategiske
                        satsingsområde, slik regjeringspartiene gjør. 

Med de mulighetene som ligger i nord, håper jeg at vi framover får full
                        oppslutning om den satsingen som må til for å utnytte ressursene på en
                        forsvarlig måte, sikre bosettingen, skape arbeidsplasser og utvikle
                        landsdelen som helhet. I dette bildet har Forsvaret en meget viktig rolle. 

Det er mye annet positivt som kunne sies i forhold til dette budsjettet, men
                        jeg skal nøye meg med å nevne veteranenes sak. Jeg er glad for at det også
                        her skjer viktige og merkbare forbedringer. Veteranene har gjort en
                        formidabel innsats og må ikke bli glemt. Dersom disse menneskene har fått
                        ettervirkninger etter tøffe hendelser og opplevelser, må de få den hjelp de
                        har behov for. En samlet komité uttaler at den er tilfreds med at arbeidet
                        med å styrke veteranenes rettigheter fortsetter. Som kjent er Bæreia kjøpt
                        tilbake og etableres nå som et velferds- og rekreasjonssenter for Forsvarets
                        veteraner. 

Jeg er virkelig glad for at arbeidet for å bedre forholdene for veteranene nå
                        har meget høy prioritet, og at det blir konkrete resultater. 

 Nesten 2,1 milliarder kr er alene ikke mye på et statsbudsjett, ei heller for
                        et departement, i dette tilfellet Forsvarsdepartementet. Men når vi plusser
                        det på ca. 34 milliarder kr som regjeringspartiene bevilger, betyr det en
                        del. 2,1 milliarder kr er nemlig forskjellen på Regjeringens og
                        Fremskrittspartiets forslag. Disse ekstra pengene gjør at vi får et forsvar
                        som kan kalles et forsvar. 

Disse ekstra pengene gir f.eks. Hæren 750 mill. kr ekstra, det gir
                        Sjøforsvaret 400 mill. kr ekstra, Luftforsvaret 180 mill. kr ekstra,
                        Heimevernet får 130 mill. kr ekstra, etterretningstjenesten 37 mill. ekstra,
                        Forsvarets logistikkorganisasjon 100 mill. kr ekstra, og Kystvakten får hele
                        350 mill. kr ekstra. Dette er penger som gjør at f.eks. Heimevernet kan
                        trene sine mannskaper, Kystvakten kan seile, flyene kan fly, Hæren kan øve,
                        etc. 

Det er ikke til å komme fra at Forsvaret har vært sultefôret i flere år. Man
                        har vært gjennom mange omorganiseringer, nedleggelse av militærleire,
                        sammenslåing, tilbud om diverse økonomiske pakker for å slutte og reduksjon
                        i antall soldater. Heimevernet bestod for noen år siden av 83 000 personell,
                        så ble det 50 000, og nå er man nede i 45 000. Tallet 30 000 er også nevnt
                        som neste skritt. Antall distrikter er også nesten halvert. 

Vi så også Forsvarets evne, muligheter, størrelse, eller kanskje var det
                        økonomien som avspeilet seg under Stortingets åpning i høst. Aldri tidligere
                        har det vært så få soldater langs Karl Johans gate. Det viser i praksis
                        hvilken vei Forsvaret er inne på. Da skjønner vi at mer økonomiske midler må
                        til for å få et akseptabelt nivå på Forsvaret. Det er ikke nok å skryte av
                        at vi har fått vårt første nye transportfly. Fremskrittspartiet fremmet
                        forslag om kjøp av nye transportfly for mange år siden, og har gjentatt det
                        uten å få flertall. Regjeringspartiene har stemt imot forslaget gang etter
                        gang. 

Ellers er Forsvaret – og har vært – i en annen fase jeg heller ikke liker,
                        nemlig avhending av militært utstyr som vi hører Forsvaret ikke trenger.
                        Bare i år kvitter Forsvaret seg med mange kjøretøyer, flere hundre. Vi
                        hugger opp 80 stridsvogner av typen Leopard 1 A5. Disse stridsvognene var
                        moderniserte og i bra stand. Det er vogner som er mer moderne og i bedre
                        stand enn de Russland brukte i Georgia nylig. For Fremskrittspartiet er ikke
                        dette en fornuftig politikk. Man skylder bl.a. på mangel på garasjer, noe
                        jeg har vanskelig for å forstå. Jeg vet at garasjer har man nok av i
                        Forsvaret. Problemet er vel heller at husleieprisene er så høye at Forsvaret
                        ikke har råd til å leie av seg selv. 

Fremskrittspartiet er det eneste partiet på Stortinget som ønsker en reell
                        økning av forsvarsbudsjettet som monner. Dette ønsker Fremskrittspartiet
                        fordi vi mener Forsvarets organisasjon er for liten, slik den er i dag.
                        Videre mener Fremskrittspartiet at Forsvaret lider under mangel på materiell
                        og midler nok til drift. 

Jeg ønsker også å rose de kvinner og menn som avtjener tjeneste i utlandet,
                        en tjeneste som krever alt, også muligheten for at man kan bli skadet og det
                        som er verre enn det. Derfor er det viktig at tjenesten, treningen og
                        forberedelsen for soldatene – men også for soldatenes nærmeste – gjør at de
                        blir så godt rustet som mulig, slik at tjenesten blir så god som mulig. 

Like viktig er det som skjer når soldatene kommer hjem igjen. Derfor er det
                        viktig at man har et apparat som tar imot, både fra dag én og om man trenger
                        hjelp etter flere år. Senskader er det en del som får, og disse må få hjelp,
                        forståelse og den anerkjennelse de fortjener. Fram til nå har ikke dette
                        vært bra nok behandlet. 

Jeg vil gi ros for det som har skjedd den siste tiden, men med all respekt må
                        det sies at det er flere enn forsvarsministeren som har æren for dette. Jeg
                        tror bestemt det er svært mange som bør roses, spesielt de organisasjoner
                        som ivaretar deres interesser. Også fra Stortingets talerstol, bl.a. av meg,
                        har det blitt etterspurt og krevd bedre forhold når veteranene trenger det –
                        svært mange ganger. Jeg er for øvrig svært glad for at Bæreia igjen er blitt
                        et sted som kan tjene til veteranenes beste. 

 I samband med Forsvarsstudien foreslo forsvarssjefen å leggje ned Base
                        Jørstadmoen. Det kom som ei bombe, både på Jørstadmoen og på regionen rundt,
                        særleg etter at Stortinget i 2004 vedtok å styrkje Forsvarets operative
                        IKT-verksemd og samle ho på Jørstadmoen. 

Eg er overtydd om at det var ei riktig og god avgjerd som Regjeringa og
                        Stortinget gjorde i samband med behandlinga av Forsvarets langtidsmelding,
                        då ein avgjorde å halde oppe Jørstadmoen. Det var ei riktig avgjerd for
                        Forsvaret og ikkje minst ei riktig avgjerd for regionen. Her er areal og
                        utviklingsmoglegheiter. Ikkje minst er det her ei heilt nødvendig
                        samhandling mellom Forsvaret og høgskulen, eit utviklingsmiljø i regionen –
                        felles ingeniørutdanning ved Høgskolen i Gjøvik, samhandling med
                        næringslivet – i det heile det som er av utviklingsmiljø når det gjeld
                        IKT-kompetanse i Lillehammer-regionen. Det er verkeleg noko Forsvaret dreg
                        vekslar på. 

Så er det slik at Jørstadmoen er eit heilt nødvendig lokomotiv for den
                        IKT-kompetansen og utviklinga som er i denne regionen. Eit slikt sterkt
                        lokomotiv er det som innlandet treng. 

Det vedtaket som blei gjort i Stortinget i samband med langtidsplanen i vår,
                        skapte optimisme i regionen – særleg når det i ein felles merknad frå alle
                        parti blei vist til at IKT-miljøet framleis var for fragmentert, og til det
                        vedtaket som blei gjort i 2004 om å opprette den operative IKT-verksemda på
                        Jørstadmoen. 

Etter det har det skjedd ein auke i det militært-sivile samarbeidet. Her har
                        det skjedd ei samlokalisering med næringsliv, og det blir etablert eit
                        utviklingsmiljø nettopp omkring Jørstadmoen og leiren der. Dette er
                        verdifullt for Forsvaret og regionen. Det er nettopp dette som
                        langtidsmeldinga peikte på: Om ein ville halde eit sterkt og godt forsvar
                        ved lag, måtte ein ha eit veldig godt militært-sivilt samarbeid i tida
                        framover, heilt i tråd med intensjonen. 

I samband med stortingsproposisjonen kom forslaget om at ein skal opprette
                        ein sjef INI, noko som eg for min del synest er veldig greitt. Det er fint
                        det som står i proposisjonen, at denne sjef INI-stillinga trengst å
                        styrkjast. Men så er det foreslått at ho skal plasserast sentralt i Oslo,
                        samtidig som at generalinspektørane og andrelinetenesta elles skal
                        lokaliserast til sine ulike forsvarsområde. Det har skapt ny usikkerheit.
                        Det har skapt ny debatt om konsekvensane for Jørstadmoen på bakgrunn av
                        dette. 

Frykta har vore at ein skulle byggje opp ein stab rundt sjef INI sentralt som
                        hadde dei same funksjonane som oppgåve som dei som er lokaliserte på
                        Jørstadmoen, og at ein over tid ville tappe det nødvendige miljøet som er på
                        Jørstadmoen. Alle forstår at Forsvaret på sikt ikkje vil sitje med to
                        parallelle organisasjonar som skal utføre dei same oppgåvene. Det dreier seg
                        ikkje berre om talet på stillingar på Jørstadmoen, men nettopp om innhaldet,
                        funksjonane, til stillingane og det kompetansemiljøet som er rundt sjefen på
                        Jørstadmoen, som ein var redd for på sikt ville bli tappa. Dermed ville
                        Jørstadmoen på sikt bli svekt. Men det lokomotivet, som eg peikte på, er det
                        nødvendig at ein har òg i framtida. Derfor er merknaden som eit fleirtal her
                        i salen står bak, veldig viktig. Eg vil sitere litt frå den merknaden: 

«Det er derfor nødvendig at de oppgavene og funksjonene som er lagt til
                            Jørstadmoen, fortsetter der, og at dette miljøet på sikt styrkes. 

Det står vidare at oppretting av ei sjef INI-stilling ikkje skal medføre
                            «at det opprettes en stab rundt sjef INI-stillingen som vil redusere
                            aktiviteten, dynamikken og kompetansen på Jørstadmoen». 

Det var dette som forsvarsministeren understreka i sitt innlegg. Eg meiner at
                        det er veldig viktig å få sagt dette klart og tydeleg, slik det er gjort i
                        merknaden som eit fleirtal vil stille seg bak. 

 Stortinget behandler i dag forsvarsbudsjettet for 2009. Budsjettet skal være
                        en videreføring av de store linjer i forsvarspolitikken for perioden
                        2009–2012, som ble vedtatt i juni i år. 

Heimevernet skal ifølge St.prp. nr. 48 for 2007– 2008 få en mer sentral rolle
                        i forbindelse med samfunnssikkerhet og bistand ved kriser. Heimevernet skal
                        ha et territorielt ansvar, og skal i tillegg kunne forsterke annen militær
                        tilstedeværelse ved behov. Heimevernet skal også etter anmodning fra
                        politiet kunne bistå ved håndtering av alvorlig kriminalitet og ved trusler
                        om terror eller terroranslag. Regjeringen skriver også i St.prp. nr. 48 at
                        Heimevernet skal ha evne til å reagere raskt, med godt trente og utrustede
                        styrker. 

Det er på grunnlag av ovenstående beskrivelse av Heimevernet at det er
                        vanskelig å forstå at intensjonen i St.prp. nr. 48 er fulgt opp i
                        budsjettforslaget. Totalrammen for forsvarsbudsjettet er økt med ca. 2 pst.,
                        mens Heimevernets budsjett er redusert med 6,7 pst., tilsvarende 128,8 mill.
                        kr. Heimevernets budsjett er totalt på bare 3 pst. av hele
                        forsvarsbudsjettet. 

Det virker som om Regjeringen i sitt budsjettforslag for Heimevernet legger
                        opp til å følge FS07. Her anbefaler forsvarssjef Sverre Diesen at den
                        framtidige heimevernoperative struktur skulle reduseres fra 50 000 til 30
                        000. Antall HV-distrikter ble foreslått redusert fra 13 til 11. Regjeringen
                        valgte ikke å følge opp forsvarssjefens forslag til befals- og
                        mannskapsreduksjoner og landet på totalt 45 000 HV-personell. 

Fremskrittspartiet foreslår å beholde det eksisterende nivået på 50 000.
                        Antall HV-distrikter ble redusert fra 13 til 11, noe som resulterte i at
                        HV07 og HV08 ble slått sammen. Denne reduksjonen har ført til at det ikke
                        finnes noen form for operativt militært kommandoapparat mellom Skien og
                        Stavanger. 

Etter Fremskrittspartiets vurdering viser budsjettreduksjonen at Heimevernet
                        har meget lav prioritet forsvarsmessig. I St.prp. nr. 1 skriver Regjeringen
                        at Heimevernets driftsutgifter kan reduseres med 128,8 mill. kr, fordi
                        antall personell er redusert fra 50 000 til 45 000, samt at det nå er færre
                        HV-distrikter. Videre er Heimevernets utdanningssenter på Værnes lagt ned.
                        Regjeringen skriver at inntil disse endringer får full effekt, legger
                        regjeringen opp til å redusere øvings- og treningsaktiviteten i Heimevernet
                        i 2009. I klartekst: Det blir ingen øvelser for forsterknings- og
                        oppfølgingsstyrkene i 2009. 

Fremskrittspartiet ser med uro på at disse styrkene ikke får øvelser neste
                        år. Heimevernet er den eneste landsdekkende forsvarsgren. Derfor er det at
                        man ikke øver, svært betenkelig. 

I tillegg til å kunne utføre militære oppgaver er Heimevernets
                        samfunnsoppgaver store. Uten øvelser minsker motivasjonen og dermed også
                        innsatsen. Undersøkelser viser at antallet øvelser de siste årene har blitt
                        betydelig redusert. I 2006 hadde 80 pst. av HV-områdene øvelser, mens
                        tallene for 2007 og 2008 var henholdsvis 78 pst. og 53 pst. Og så kommer man
                        til 2009. Da blir det ingen øvelser for disse HV-områdene. 

Fremskrittspartiet har i sitt alternative budsjett økt rammen til Heimevernet
                        med 130 mill. kr. Dette er nok til å dekke utgiftene til øvelser for alle. 

I et forsvarsbudsjett på ca. 33,5 milliarder kr vil det neppe være vanskelig
                        å omprioritere 130 mill. kr til Heimevernet, slik at øvelser også kunne
                        gjennomføres i 2009. Derfor kan en reduksjon av heimevernsbudsjettet
                        vanskelig forstås på andre måter enn at dette er en gradvis nedbemanning og
                        svekking av Heimevernet som forsvarsgren. En sannsynlig sammenslåing med
                        Hæren på sikt virker tenkelig i dette scenarioet. 

 «Årets budsjett representerer et trendbrudd og gjør at Forsvaret har tatt et
                        skritt bort fra kanten av stupet.» Det har forsvarssjefen sagt til et
                        tidsskrift som kalles «Fremtid» – hvis han da er riktig sitert. Jeg synes at
                        han har helt rett i det. Denne regjeringen har tatt et skikkelig grep om
                        Forsvaret. Vi holder på å snu den økonomiske situasjonen og utviklingen. 

Skal man ha et forsvar, er det viktig med tilstedeværelse i Nord-Norge. Og
                        det har denne regjeringen lagt til rette for, ikke minst med den satsingen
                        som man skal ha når det gjelder nordområdene. Regjeringen ser nordområdene
                        som Norges viktigste strategiske satsingsområde i årene som kommer. Da er
                        det også viktig å styrke Forsvarets tilstedeværelse og suverenitetshevdelse
                        i nord, inkludert Forsvarets bidrag til god beredskap mot miljøkriser og
                        Kystvaktens evne til ressurskontroll og beredskap. 

Dagens sikkerhetsutfordring er i mindre grad enn tidligere knyttet til
                        tradisjonelle militære trusler. Risikoen for terroranslag, større miljø- og
                        naturkatastrofer eller store ulykker innen ulike samfunnssektorer er blitt
                        større. Det Regjeringen vil, er å ha et moderne forsvar, tilpasset nye
                        sikkerhetsutfordringer. Nye og mer sammensatte trusler øker behovet for et
                        fleksibelt forsvar, som kan håndtere et bredt spekter av ulike oppgaver.
                        Beredskap langs kysten skal også prioriteres høyere. Forsvaret skal i større
                        grad enn i dag innrettes mot å håndtere suverenitet og sikre stabilitet i
                        våre havområder, særlig i nord. 

Jeg er også veldig tilfreds med at Regjeringen fortsetter moderniseringen av
                        Kystvakten, og med kontrollen med fiskeriene i havområdene. Det vil også ha
                        høy prioritet. Vi har økt bevilgningene til Kystvakten de senere årene.
                        Kapasiteten til Kystvakten er i 2008 styrket ved en utfasing av gamle
                        fartøyer og innføring av noen færre, men mer moderne fartøyer. Nye fartøyer
                        er i stand til å overvåke større havområder. Det innebærer også økt
                        mobilitet og ikke minst evne til å løse et større spenn av oppgaver enn
                        tidligere. 

Jeg, som representerer Nordland fylke, er veldig fornøyd med lokaliseringen
                        av Forsvarets nye fellesoperative hovedkvarter til Reitan i Bodø. Ikke minst
                        har man tatt et grep her med tanke på nordområdene. Det vil ha en sentral
                        betydning også i framtiden. Det er viktig å få gjort denne flyttingen
                        snarest mulig. 

Når det gjelder flyttingen til Reitan, synes jeg – jeg vet ikke om det er et
                        parlamentarisk uttrykk, men jeg prøver meg likevel – at det oser av omkamp
                        fra Fremskrittspartiet og Høyre når man ser på budsjettinnstillingen. Jeg
                        synes faktisk at vi bør få en avklaring fra Høyre og Fremskrittspartiet om
                        de vil respektere et flertallsvedtak i denne salen om flytting til Reitan. 

Når det gjelder lokalisering, blir det selvfølgelig alltid debatt. Jeg
                        registrerer at både generalinspektøren for Sjøforsvaret og forsvarssjefen
                        har gitt klart uttrykk for at det ikke er behov for Olavsvern i Forsvarets
                        struktur. Jeg viser også til – hvis jeg har oppfattet det riktig – at det
                        finnes alternativer til Olavsvern i nord. 

Å ha vedlikeholdskapasitet vil være det aller viktigste for Sjøforsvaret i
                        nord. Slik kapasitet og kompetanse finnes og er allerede samlet i Ramsund i
                        Tjeldsund kommune – en kommune som kanskje aller mest er forsvarsavhengig
                        med sine ca. 1 300 innbyggere. Jeg er glad for at vi også har en slik
                        kompetanse i nord. 

Denne regjeringen har levert også her i forhold til Soria Moria-erklæringen.
                        Det har vært en krevende oppgave både for statsråden, for Regjeringen og for
                        de rød-grønne på Stortinget. Men ser man på det som er gjort i Forsvaret til
                        nå, har man altså levert på dette området. 

 Det finnes knapt et samfunnsområde som så til de grader har endret seg på
                        noen få tiår som Forsvaret. Det beror ikke minst på de store endringene vi
                        har hatt i det internasjonale bildet. Vi har sett gamle maktkonstellasjoner
                        gå under og nye oppstå. Nye fora for dialog og forhandlingsbaserte
                        konfliktløsninger har gitt tidligere kalde krigere nye muligheter, sjøl om
                        det fra tid til annen strammes til, som vi jo har sett det siste året. Mange
                        tyngdepunkt er flyttet. Den tradisjonelle måten å tenke forsvar på er under
                        utvikling og forandring. 

Jeg er glad for at Regjeringa har dette perspektivet på den
                        forsvarspolitikken Norge skal føre. Et hovedmål for Regjeringa er at vi skal
                        ha et forsvar som er i stand til å møte utfordringene under skiftende
                        omstendigheter, og at vi derigjennom sikrer oss at vi er rustet til å verne
                        om landets interesser, verdier og sikkerhet. 

Det er brei politisk enighet om at nordområdene representerer tyngdepunktet
                        for Norges forsvars- og sikkerhetspolitiske interesser. Her møter vi som
                        nasjon store og sammensatte utfordringer av global karakter. Vi står ansikt
                        til ansikt med vår store nabo i øst, og veit at vi deler noen av verdens
                        rikeste og viktigste havområder med dem, hvor det fremdeles er uavklarte
                        spørsmål vedrørende jurisdiksjon og grensedragning. Den gode politikken for
                        å møte dette må utspille seg i spennet mellom diplomatiet, et utstrakt folk
                        til folk-samarbeid og et tilstedeværende forsvar. Det er nettopp dette
                        Regjeringa legger opp til i sin politikk. Det kan man se på mange
                        politikkområder og i mange budsjetterkapitler – ikke bare dem vi behandler i
                        dag. 

Regjeringa er til stede i nord med Forsvaret, både med Hæren, Sjøforsvaret og
                        Luftforsvaret. Med Forsvarets operative hovedkvarter i Bodø, en tydelig
                        styrking av Hæren i Indre Troms, en innfasing av nye fartøyklasser av
                        fregatter og MTB-er samt nye transportfly har man realisert viktige tiltak
                        for Forsvaret i nord. 

Det er også særdeles viktig med en moderne og langtrekkende kystvakt. Jeg er
                        glad for at Kystvakta er styrket de siste åra, og at man nå er i gang med en
                        omfattende kvalitetsheving av flåten slik at man dermed øker Kystvaktas
                        kapasitet og evne til overvåkning. Dette er svært viktig for norsk
                        tilstedeværelse i de sårbare og ressursrike havområdene i nord. 

Det har vært mye debatt omkring marinebasen Olavsvern i Tromsø. Jeg hører til
                        dem som har ment at man burde finne en løsning for fortsatt bruk av
                        Olavsvern i Sjøforsvaret i nord, men jeg har tatt til etterretning at verken
                        forsvarssjefen eller departementet ser at basen skal være med i den videre
                        struktur. 

Jeg noterer meg også at det fra nord, bl.a. fra Ramsund i nordre Nordland,
                        har kommet synspunkter på at den basen man har der, sammen med andre anlegg
                        på kysten, har tilstrekkelig kapasitet. Jeg er imidlertid svært glad for at
                        det kommer signaler fra Regjeringa om at man skal finne en løsning for å
                        ivareta det sivile helsevesenets tilgang til trykkammeret på Olavsvern.
                        Dette har mange i nord vært opptatt av, og det er svært viktig at man finner
                        en løsning på dette. 

Jeg noterer meg med tilfredshet at Regjeringa legger vekt på å ha et mangfold
                        av mennesker i Forsvaret, både ved å legge vekt på rekruttering av kvinner
                        og ved at man har folk i Forsvaret som representerer minoritetene. En viktig
                        samfunnsaktør som Forsvaret er avhengig av legitimitet blant heile
                        befolkninga og oppnår dette best ved å speile samfunnets mangfold. 

Jeg er også glad for at Regjeringa er opptatt av etiske problemstillinger og
                        av å ha en politikk for ivaretakelse av mennesker i Forsvaret som i oppdrag
                        ute eller heime kommer ut for svært tunge og belastende opplevelser. 

Jeg vil understreke at Forsvaret også er en kulturbærer, og at også denne
                        dimensjonen er ivaretatt i Regjeringas opplegg. Forsvarsmusikken og
                        festningsanleggene er viktige både som elementer i det kulturelle bildet og
                        som et positivt bindeledd mellom Forsvaret og befolkninga. Jeg er glad for
                        at det blir ivaretatt i Regjeringas opplegg. 

 Dei talarane som heretter får ordet, har ei taletid på inntil 3 minutt. 

 Det er nå man skulle hatt 5 minutter, men man får klare seg med det man får. 

Etter at vi hadde hatt en ganske lang runde om virksomheten på Jørstadmoen i
                        forbindelse med behandlingen av langtidsplanen for Forsvaret, trodde mange
                        av oss at det var en bred politisk konsensus om ambisjonsnivået for den
                        fremtidige virksomheten på Jørstadmoen. 

Fra Høyres side merket vi oss innlegg fra regjeringspartienes politikere,
                        bl.a. fra representanten Rudihagen, som beskrev stortingsperiodens viktigste
                        sak for Innlandet, og som understreket forsvarsministerens mot og evne til å
                        lytte og treffe riktige beslutninger. Her snakket man om en samling av
                        ressursene innenfor IKT-området og de store vinninger dette ville bety
                        militærfaglig og for Mjøsregionen. 

Men akk! Hvor lenge var Adam i paradis? I dette tilfellet var det ca. tre
                        måneder. For allerede ved første korsvei viste det seg at det var lite hold
                        i enigheten og reelt sett uklart hvilket ambisjonsnivå Regjeringen når det
                        kom til stykket, var villig til å legge opp til. For i budsjettforslaget kom
                        det vi hadde anelser om på forhånd: Sjef INI skulle legges til Oslo, med alt
                        det det betyr, både som signal og i forhold til stab og funksjoner.
                        Skuffelsen har vært tydelig – ikke bare i Høyre, men også blant ansatte på
                        Jørstadmoen, i næringslivet og i befolkningen for øvrig. 

Etter mye om og men har regjeringspartiene fått gjennomslag for merknader som
                        beskriver noe i retning av status quo for virksomheten, og mulige nye
                        lokaliseringer for virksomhet i fremtiden. Hvis disse merknadene er like mye
                        verdt som dem vi trodde vi kunne legge til grunn i juni, er det tydeligvis
                        ikke mye å ha forventninger til. Regjeringens planer for Jørstadmoen er ikke
                        på noen måte i samsvar med de visjonene vi bar med oss den gangen. 

For Høyre har dette handlet om en reell samling av IKT-virksomheten, og da
                        selvsagt under egen ledelse – og da mener vi selvsagt også uten parallelle
                        organisasjoner i Oslo. 

Dette handler om å bygge opp et faglig kompetent miljø med et volum som gir
                        bærekraft. Samlingen av ressursene legger grunnlag for å hente ut de beste
                        resultater for Forsvaret. Godt beliggende opp mot høyskolemiljøene på
                        Lillehammer og Gjøvik ligger alt til rette for at det også vil dannes
                        miljøer rundt Forsvaret, ikke minst når det gjelder teknologimiljøet på
                        Gjøvik. Dette samarbeidet har allerede gitt resultater i utviklingen av
                        fagmiljøet rundt datasikkerhet – et meget viktig og relevant område for
                        Forsvaret. 

I et lite land som vårt må det være riktig å åpne Forsvaret mot sivil sektor
                        med sikte på å hente ut det beste av det vårt land kan oppdrive innefor de
                        enkelte felter. 

Høyre vil fortsette arbeidet med å realisere de visjonene som lå til grunn
                        for vår forståelse av den enigheten vi mente var i forbindelse med
                        behandlingen av langtidsplanen. Det er vår overbevisning at de positive
                        effektene vi ønsker for Forsvaret, først og fremst utløses når vi får en
                        reell samling og dermed et faglig miljø over den kritiske masse som skal til
                        for at dette reelt sett skal være innovativt og sterkt over tid. 

 Ikke overraskende for enkelte tenker jeg å ta opp situasjonen rundt
                        Jørstadmoen. 

I innstillinga til langtidsplanen for Forsvaret, som ble framlagt i juni i
                        år, står det bl.a. at fagmiljøene i Forsvarets informasjonsinfrastruktur
                        fremdeles framstår som geografisk spredt og noe fragmentert mellom en rekke
                        ulike aktører og avdelinger. Det henvises til tidligere enstemmige vedtak om
                        å samle fagmiljøene geografisk i et felles kompetansesenter på Jørstadmoen.
                        Videre står det: 

«Komiteen er opptatt av at man på denne måten i størst mulig grad samler
                            IKT-ressursene i Forsvaret.» 

Ved framleggelsen av langtidsplanen jobba vi derfor hardt for å styrke
                        Jørstadmoen som base for IKT-virksomheten i Forsvaret. Resultatet av dette
                        ble at regjeringspartiene gikk inn for å redde Jørstadmoen fra nedleggelse –
                        det hadde jo forsvarssjefen gått inn for – samtidig som vi fikk på plass
                        forpliktende merknader i innstillinga både til proposisjonen og
                        langtidsplanen om at Jørstadmoen skulle bli styrka. Jeg erfarer at også
                        opposisjonspartiene slutta seg til vårt arbeid for å satse på Jørstadmoen
                        framover, noe som gjør at et samla storting står bak Jørstadmoen. 

Det er en klar tendens til at Forsvaret går mot å være lokalisert på færre
                        steder. Det blir dermed veldig viktig hvor virksomhet skal samles, og hvor
                        den skal legges ned. Det er også viktig å vite at de valga som Stortinget
                        gjør, må ligge fast over tid. Derfor pekte komiteen på at valget av
                        Jørstadmoen som samlingspunkt for IKT-virksomheten var en naturlig
                        videreføring av vedtak i forbindelse med langtidsplanen for 2005–2008. 

Satsing på Jørstadmoen er bra for Innlandet. I Innlandet er det god tilgang
                        på IKT-kompetanse, og det kan Forsvaret dra nytte av. Samtidig er det viktig
                        for Lillehammer-regionen å få flere sterke teknologimiljøer som kan være en
                        drivkraft i den videre utviklinga av næringslivet og kompetansemiljøene. Et
                        samlet IKT-senter for Forsvaret, med mange kompetansearbeidsplasser, vil
                        være en slik motor. 

I dag har vi også hørt en del om Jørstadmoen, og jeg oppfatter at statsråden
                        har sagt at Jørstadmoen skal vokse videre. Det er bra. Men av ulike grunner
                        er det både i dag og tidligere blitt satt spørsmålstegn ved dette, og det er
                        sjølsagt ikke uten grunn. Det vil derfor være betryggende for oss om
                        statsråden kan bekrefte at Regjeringas og Stortingets ambisjon fra i sommer
                        om å styrke Forsvarets IKT-miljø på Jørstadmoen står fast, og at dette vil
                        skje ved at nye funksjoner og IKT-stillinger i Forsvaret opprettes på
                        Jørstadmoen. 

 Senterpartiet er fornøyd med og ser fram til at den framtidige
                        kommandostrukturen blir samlet, og at virksomheten som i dag ivaretas av
                        Forsvarets fellesoperative hovedkvarter og Landsdelskommando Nord-Norge,
                        blir samlet til én enhet og etableres som Forsvarets operative hovedkvarter.
                        Dette ivaretar hensynet til nordområdenes sentrale betydning også i
                        framtiden. 

Tiltaket vil, i tillegg til å gi driftsmessige besparelser, primært gjennom å
                        redusere antall fjellanlegg i drift, også innebære en robust kapasitet til å
                        lede operasjoner og større øvelser nasjonalt. 

For Senterpartiet er det videre viktig å understreke at virksomheten på
                        Jørstadmoen – som vi nettopp har hørt en annen taler ta opp – skal
                        videreføres og forsterkes. Regjeringen vurderer, etter de signaler vi har
                        fått, også om annen IKT i framtiden kan lokaliseres til Jørstadmoen. 

Senterpartiet mener videre at samarbeidet med sivile myndigheter, som politi,
                        fylke og kommune, i denne sammenheng er viktig. Det må legges til rette for
                        rekruttering av frivillige HV-soldater til enheter som kan løse oppdrag i
                        utlandet. Det vil bidra til å redusere slitasjen på personell i de øvrige
                        forsvarsgrenene og gi HV verdifull kompetanse. Det viser seg at HV-personell
                        i Afghanistan er velegnet i innsatsen i grensearbeidet mellom sivil og
                        militær innsats. 

Senterpartiet er fornøyd med at bevilgningene til Kystvakten har økt de
                        senere år. Årets budsjett legger til rette for en fortsatt betydelig satsing
                        på Kystvakten. Det er riktig at antall fartøy i Kystvakten er lavere i 2009
                        enn tilfellet har vært i 2008, men kapasiteten er likevel forbedret på grunn
                        av modernisering, bl.a. ved innfasing av flere helikopterbærende
                        plattformer. Dette er en riktig prioritering, da Kystvakten er viktig, og i
                        dette tilfelle vil det være i tråd med Regjeringens nordområdesatsing. 

Senterpartiet gir støtte til Regjeringens signaler om en mulig økende militær
                        deltakelse i FN-ledede fredsoperasjoner i 2009, fortsatt med særlig vekt på
                        Afrika og primært i en nordisk ramme. 

 Jeg skal starte mitt innlegg med å ta opp det spørsmålet som jeg stilte
                        statsråden i replikkordskiftet, som jeg ikke fikk svar på. I
                        langtidsproposisjonen som Stortinget behandlet før sommeren, står det ganske
                        tydelig når det gjelder Olavsvern: 

«Dette er vurdert å ikke ville medføre behov for nyinvesteringer.» 

Når Regjeringen, med Arbeiderpartiet i spissen, har sørget for at Olavsvern
                        blir nedlagt, har jeg også stilt spørsmål om hvordan man utøver vedlikehold
                        av undervannsbåter i framtiden. Svaret som jeg fikk fra statsråden 24.
                        november 2008 viser til at man skal bygge opp en kapasitet i Ramsund. Blant
                        annet for lading av UVB-batterier er det planlagt at ladestasjonen som i dag
                        er på Olavsvern, skal flyttes til Ramsund. Det er for de som ikke vet det,
                        en flytebrygge. Men investeringene kommer på land. 

Da vil jeg gjerne vite av statsråden hvor store investeringene er. Eller er
                        det slik at disse investeringene ikke eksisterer før på et senere tidspunkt?
                        Jeg vil gjerne vite hvorfor det er blitt en forskjell mellom det som står i
                        proposisjonen, og det svaret statsråden har gitt meg på spørsmålet om
                        Olavsvern. Jeg regner med at statsråden redegjør for dette litt senere. 

For øvrig må jeg bare registrere at det har vært svært mange rød-grønne
                        politikere som har kjempet verbalt for Olavsvern i media, men når det kommer
                        til denne sal, har pipen fått en annen lyd. Mine rød-grønne kolleger,
                        spesielt fra Troms, vil sørge for at Olavsvern blir nedlagt også denne
                        gangen, og denne gangen er det vel spikeren i kista, for å bruke et sånt
                        uttrykk. 

Så sa også statsråden at man var glad for at man har fått flere seilingsdøgn
                        når det gjelder Kystvakten, hele 158 døgn for neste år. Det er jeg også glad
                        for. Men i det regnestykket har man ikke tatt inn over seg at det var
                        atskillig færre seilingsdøgn i 2008 enn det var i 2007. Tall fra Kystvakten
                        viser at det har vært en reduksjon på mellom 20 og 25 pst. At statsråden har
                        frekkhetens nådegave til å stå og skryte av at Kystvakten har fått flere
                        seilingsdøgn, synes jeg er ganske bemerkelsesverdig. Nå vet jeg ikke om
                        «frekkhetens nådegave» er et parlamentarisk uttrykk. Hvis det ikke er det,
                        må jeg si at jeg er forundret over at statsråden likevel får seg til å si
                        noe sånt. 

 Presidenten vil opplyse at uttrykket «frekkhetens nådegave» er eit
                        uparlamentarisk uttrykk. 

 Nordområdene er i skuddet som aldri før, og det norske forsvaret er i ferd
                        med å få en topp moderne flåte. Flåtens fremste oppgave må være å håndheve
                        norsk suverenitet i de strategisk viktige havområdene i nord. Her har vi
                        våre mest verdifulle fiskeressurser, her antar vi at det skjuler seg store
                        olje- og gassreserver og her har vi grense til Russland, vår stormaktsnabo i
                        øst, som ikke viker tilbake for å demonstrere sin tilstedeværelse i nord. 

Det er et alvorlig paradoks at samtidig som Norge bygger opp en velutrustet
                        marine og Regjeringen ikke lar noen anledning gå fra seg til å understreke
                        nordområdenes store betydning, så vedtar den samme regjeringen å bygge ned
                        basestrukturen og kvitte seg med den basen som ligger lengst mot nord og
                        nærmest norske og allierte skip med oppdrag i nordområdene. 

Statsråden viste i sitt innlegg til øvrige baser i nord og poengterte at
                        budsjettet betyr flere seilingsdøgn. Problemet er at de basene statsråden
                        viser til, ikke har dokkingmuligheter i fjell og ikke kan gi samme tilbud
                        som Olavsvern kan til bl.a. ubåtflåten og allierte skip. Flere seilingsdøgn
                        i nord taler ikke for at basekapasiteten bør reduseres. I langtidsmeldingen
                        for Forsvaret er kanskje vedtaket om å nedlegge Olavsvern et av de mest
                        uforståelige. Høyre er fortsatt uenig i den beslutningen, og har derfor satt
                        av penger i sitt alternative budsjett for å opprettholde aktiviteten ved
                        Olavsvern. 

Når jeg i dag hører representantene fra Troms forklare seg om nedleggelsen av
                        Olavsvern, er dette meget skuffende. Når medlem av forsvarskomiteen Bjørn
                        Jacobsen, i SV, har vært i Tromsø og fortalt hvor hodeløst det er å nedlegge
                        Olavsvern, er det grunn til å spørre om Jacobsen har to standpunkter – ett i
                        sør og ett i nord, alt etter hvor han befinner seg geografisk. Ved votering
                        i dag får både Jacobsen og stortingsrepresentantene fra Troms en ny sjanse
                        til å vise hva de egentlig mener i denne saken. 

Operative miljøer i Forsvaret har vært meget klare på at man ut fra en
                        operativ vurdering bør beholde basen ved Olavsvern, og det vet vi er med
                        svært beskjedne kostnader. Som NATOs nordligste sjømilitære base i Europa er
                        Olavsvern unik. Og med vår geografiske beliggenhet har Norge et særlig
                        ansvar og burde ha en særlig interesse av å legge til rette også for alliert
                        tilstedeværelse. 

Om nærmeste alternative base er Bergen, vet vi at dette representerer mange
                        tapte seilingsdøgn og fravær fra nord. Olavsvern kan i tillegg vise til
                        betydelig alliert øvelsesvirksomhet og skipsanløp, som det har en klar verdi
                        å opprettholde. Timingen kunne ikke vært dårligere, når Regjeringen i 2009
                        foreslår å gjennomføre nedleggelsen av Olavsvern. 

 Statsrådens svar når det gjelder Jørstadmoen, gjorde meg dypt urolig.
                        Statsråden var opptatt av hva Regjeringen mente. Det er i denne sammenheng
                        ikke så interessant, det viktige er hva Stortinget har vedtatt. Det er det
                        som er bindende for Regjeringen. Stortingets mening har vært klar,
                        aktiviteten skulle samles på Jørstadmoen. Den som har skrevet den instruksen
                        det ble henvist til i replikkordskiftet, har selvfølgelig skjønt hva det
                        dreide seg om. Det betyr at den aktiviteten som er beskrevet i instruksen,
                        selvfølgelig skal være på Jørstadmoen i dag. Hvis man mener noe annet, får
                        man fatte vedtak om det, da innebærer det flytting. 

Så kommer jeg til det som virkelig gjorde meg urolig. Jeg fikk nesten
                        inntrykk av, da jeg hørte på statsråden, at denne aktiviteten ikke finnes på
                        Jørstadmoen i dag. Hvis den ikke finnes på Jørstadmoen i dag, må jo
                        statsråden ha ignorert Stortingets vedtak i mange år. Denne instruksen var
                        jo utferdiget og skulle gjelde fra 1. januar 2006. Hvis disse aktivitetene
                        ikke finnes på Jørstadmoen i dag – og jeg vil be om at det blir oppklart så
                        jeg ikke tillegger statsråden noe jeg ikke burde – tror jeg statsråden må
                        forberede seg på en kontrollsak når det gjelder hennes forhold til
                        Stortingets vedtak. Enten har vi nå en flytting, eller så har vi et
                        stortingsvedtak som er ignorert. Jeg kan vanskelig se at det kan være andre
                        alternativer og ber om å få oppklart det forholdet. 

Når det gjelder det øvrige i statsrådens innlegg, skal jeg bare kommentere to
                        punkter. Det ene gjelder budsjettutviklingen, for jeg skjønner at evnen til
                        selvgratulasjon er rimelig godt utviklet blant regjeringspartiene. Jeg vil
                        minne om at den lille økningen man har for neste år, fortsatt er under de
                        kuttene den rød-grønne regjeringen selv har stått for siden den tok over.
                        Eller sagt på en annen måte: Regjeringen er fortsatt betydelig i minus. Så
                        lenge Regjeringen fortsatt er betydelig i minus, vil jeg anbefale at man
                        innstiller selvgratulasjonen, i hvert fall inntil man har kommet i null. 

Og så til slutt: Et flertall i komiteen har vært tydelig på at de ønsker at
                        budsjettene skrives annerledes, slik at det gir større mulighet for
                        medarbeiderskap og medeierskap, og ikke minst innsikt i hva som foregår. Jeg
                        skjønte på statsråden at hun ikke har til hensikt å etterkomme det ønsket.
                        Jeg ser det som en understreking av det som var mitt poeng, nemlig at
                        Regjeringen fører en lukket linje på forsvarsområdet, det gjaldt ikke bare
                        langtidsprogrammet, det gjelder faktisk hele fireårsperioden. 

 Representantene fra den rød-grønne regjeringen har vært klare på at dette går
                        framover, vi er borte fra stupet, og alt er i orden. Nå er det bare velstand
                        og glede med Forsvaret og forsvarsbudsjettene. 

Jeg vil likevel kommentere det representanten Øye sa. Hun var overrasket over
                        at opposisjonen i sine budsjettforslag ikke hadde nok midler til å reversere
                        flyttingsvedtakene i langtidsplanen. Det overrasker meg at representanten
                        kommer med den påstanden, for det er klart at så lenge det parlamentariske
                        grunnlaget er det samme mens neste budsjettår virker, er det ingen grunn til
                        å ha midler til å omgjøre noe som helst. Den dagen vi får et vedtak om
                        omkamp og det får flertall, skal i hvert fall Fremskrittspartiet være med på
                        å støtte at vi får nok midler til å gjennomføre dette. 

Da vi behandlet langtidsplanen for Forsvaret våren 2008, var særlig
                        Fremskrittspartiet opptatt av problemet med å flytte FOHK fra Jåttå til
                        Reitan for å få med seg tilstrekkelig kapabelt personell. Det ble hevdet at
                        det var det ingen problemer med. Nå viser undersøkelser av de samme ansatte
                        i Forsvaret på Jåtta at det kun er 20 pst. som ønsker å flytte fra Stavanger
                        til Reitan. Dette må jo være en bekymring for Regjeringen. Jeg tviler på at
                        de ansatte i FOHK Jåtta er enig med representanten Arnesen, for han sa at
                        ansatte nå ser framtiden lysere i møte. Jeg tror faktisk det motsatte er
                        tilfellet. Jeg tror at det største problemet for statsråden blir å fylle
                        posisjoner med kapabelt personell på Reitan. 

 Helt på tampen av debatten er det greit å oppsummere litt. Etter
                        replikkrunden med komiteens leder, merker jeg meg nå at det bare er
                        Olavsvern som det er aktuelt å reversere. Værnes, HV-07, FOHK, Madla og alt
                        det er glemt, og det er det greit å konstatere. Jeg er helt enig med Aspaker
                        i at vi kommer til å få en topp moderne flåte når vi får alt på plass, både
                        med fregatter, MTB-er og Kystvakten. Det er veldig bra, og det er også den
                        nordområdesatsingen Regjeringen er veldig opptatt av. 45 Ramsund, Sortland
                        og Trondenes er baser som nå kan få økt aktivitet. Det tror jeg man er
                        veldig glad for på disse basene. 

Nå har man brukt veldig mye tid på forslaget om å opprettholde Olavsvern.
                        Hvis man så sterkt mener at det forslaget skal komme opp til avstemning her,
                        synes jeg det hadde vært mye mer troverdig om man også hadde funnet de 32
                        millionene som dette koster i 2009. De måtte selvsagt tas fra andre gode
                        forslag, men det måtte man ha ryggrad til. 

Som Jan Sahl sier, ble det fattet vedtak i forbindelse med langtidsplanen med
                        knappest mulig flertall. Ja, regjeringspartiene tok belastningen med å
                        samlokalisere og legge ned det Forsvaret mente at man ikke hadde behov for,
                        for å få penger til den operative delen. Det er jeg veldig glad for,
                        spesielt etter debatten i dag, der vi hører at bl.a. Kristelig Folkeparti,
                        som ville ha stor struktur, nå ikke har en eneste krone til å drifte denne
                        strukturen allerede første året. 

Det er også overraskende å høre Kristelig Folkeparti, som gikk veldig langt
                        med hensyn til å opprettholde FOHK, og si at det skulle bli en kampsak til
                        neste år. Vi vet at lederen der skal velges fra Rogaland neste høst. Men nå
                        sier altså representanten Sahl at det ikke stemmer lenger. Det er veldig
                        greit å få det konstatert. 

Jeg mener at Regjeringen prioriterer forsvar. Vi leverer, og vi tar ansvar
                        for å få et forsvar med best mulig operativ kapasitet. Derfor mener
                        Arbeiderpartiet at det nå må bli slutt på at Stortinget har større
                        ambisjoner enn man er villig til å betale for. Det har vi faktisk hørt også
                        her i dag. Det mener Arbeiderpartiet er gammeldags og avleggs politikk, og
                        jeg håper at vi snart får en slutt på det. 

Så en stemmeforklaring: Arbeiderpartiet vil stemme imot komiteens innstilling
                        til XIII, XIV og XV. 

 På slutten av debatten har jeg lyst til nok en gang å utfordre
                        regjeringspartiene og statsråden når det gjelder Heimevernets videre ferd. 

Enkelte talere har rost Heimevernets innsats, noe som er vel fortjent,
                        selvfølgelig. Men spørsmålet er: Hvor er Heimevernet om noen år? I løpet av
                        forholdsvis kort tid har Heimevernet blitt sterkt redusert, fra 83 000 til
                        nå 45 000. Antall distrikter er nesten halvert, og det er kutt i budsjetter.
                        Derfor er dette et betimelig spørsmål når regjeringspartiene roser
                        Heimevernets deltakelse ved utenlandsoppdrag. Men når vi vet at Heimevernet
                        ble tuftet på nærhet og lokalkunnskap for å løse sine oppdrag, er
                        Fremskrittspartiet redd for den utviklingen vi ser. Det kan se ut som om
                        neste skritt er 30 000 mann, og så inkluderes Heimevernet i Hæren, og dermed
                        er Heimevernets historie over. Har man tro på noe, bidrar man med økonomiske
                        midler, slik at man både kan øve og trene for de oppdrag man skal utføre.
                    

 Når Regjeringen har gått inn for å legge ned Olavsvern, er det fordi det helt
                        klart er sagt fra Forsvarets side at det er vurdert ikke å være operative
                        behov for maritime styrker på Olavsvern videre. Det å gjenbruke den
                        flytekaien som er på Olavsvern, f.eks. på Ramsund, vil innebære minimale
                        kostnader. 

Når det gjelder Jørstadmoen og den nye sjef INI, er det slik at etableringen
                        av en sjef INI i stor grad er en formalisering og en samling av de
                        funksjonene som i dag utøves av Forsvarsstaben og i noen grad av
                        Forsvarsdepartementet. Her er det en del stillinger som vil gå inn i staben
                        til den nye sjef INI. Det er ikke ment å være overlappende stillinger i en
                        sentral stab og i den som i dag er på FK-KKIS. Det er et miljø som skal
                        beholde sin kompetanse. Det er alltid slik at når man regulerer en
                        organisasjon eller gjør endringer, vil styringslinjer endre seg, men det
                        skal altså ikke flyttes én stilling fra Jørstadmoen. Jørstadmoen står for et
                        veldig viktig kompetansemiljø, som flere har vært inne på, som er svært
                        viktig for Forsvaret, og som vi også vil være avhengige av for fremtiden.
                        Jeg ønsker ikke at det skal være tvil om det. 

Når det gjelder HV, som man nettopp var inne på, er det slik at
                        innsatsstyrken blir fullt trent. Befalet blir fullt trent. Ellers vil HV
                        også jobbe med omorganisering. Det er noe reduksjon i HV, men vi er veldig
                        åpne på det i budsjettet. Dette har vi nettopp prioritert for å kunne
                        prioritere en betydelig økning på de andre forsvarsgrenene. 

Så til Korsberg, som gikk til de store høyder – vil jeg si – når det gjaldt
                        seilingsdøgn. Da jeg snakket om seilingsdøgn, var det ikke Kystvakten jeg
                        henviste til. Det var Sjøforsvarets seilingsdøgn, som øker betydelig i 2009
                        – faktisk med 59 pst. 

Avslutningsvis vil jeg bare si at den satsingen som vi la opp til i
                        langtidsplanen, med en betydelig satsing på nordområdene, er det tatt høyde
                        for i Regjeringens forsvarsbudsjett for 2009. Fordi tilstedeværelsen er
                        viktig, har vi, som nevnt, prioritert dette med den markante økningen i
                        antall seilingsdøgn for Sjøforsvaret. Forsvaret skal selvfølgelig fortsatt
                        ivareta overvåking, etterretning, suverenitetshevdelse og
                        myndighetsutøvelse. Det ivaretar vi med dette budsjettet. 

 Det har vært mange innlegg om Olavsvern i denne debatten. Jeg skulle gjerne
                        ha sett at Olavsvern ble videreført, men nå har altså fagmilitære ledere
                        gang på gang svart at de ikke har behov for denne basen. Dette er både et
                        faglig og et økonomisk spørsmål, og det betyr at vi må prioritere også her.
                        Vi kan altså ikke si: Ja takk, begge deler. Vi må prioritere. 

Da er mitt spørsmål til både representanten Aspaker og representanten
                        Korsberg: Hvilken base vil man da legge ned, når man ikke er enig i
                        nedleggelsen av Olavsvern? 

Jeg er glad for at det nå blir en ordning som sikrer at trykktanken ved
                        Olavsvern blir drevet videre, og kanskje i en enda bedre form enn den har
                        vært drevet tidligere. Jeg føler meg også sikker på at anlegget ved
                        Olavsvern blir benyttet til gode formål innenfor maritim aktivitet også i
                        framtiden. Ingen må innbille meg at anlegget blir murt igjen og skrotet,
                        slik det ofte framstilles. Dette er et godt anlegg, og, som sagt, jeg skulle
                        gjerne ha sett at det ble drevet videre. Men som politikere står vi av og
                        til overfor prioriteringer som vi er nødt til å ta stilling til. 

 For SV er det veldig viktig at Forsvaret sine investeringer og Forsvaret si
                        drift først og fremst går på å sikre landets tryggleik. Men det er ingenting
                        i vegen for at dersom ein kan sjå distriktsinteresser og Forsvaret sitt
                        virke i samanheng, at det blir slått i hop. Dette ser vi skjer på
                        Jørstadmoen. Hugs på at Jørstadmoen blei foreslått nedlagt i FS 07. Eg ser
                        for meg at Jørstadmoen kjem til å bli eit framtidig satsingsområde innafor
                        IKT i Forsvaret, akkurat som vi såg at Sørreisa i Troms blei det innafor
                        luftovervaking. Jørstadmoen kan vere eit vekstområde. Ein kan sjå det i
                        samanheng med Høgskolen i Lillehammer, osb. Her kan vi gjere mykje. SV sitt
                        standpunkt er at vi gjerne vil flytte hundrevis av arbeidsplassar frå Oslo
                        og ut i distrikta når det er mogleg, og når det i tillegg samsvarer med gode
                        distriktsinteresser. Dette kjem vi tilbake til, og eg stoler på at
                        statsråden følgjer dette opp. 

Ja, ein ønskjer Olavsvern, men ein er ikkje i det heile interessert i å ta
                        den sikkerheitspolitiske debatten som kan komme, og som eg trur kjem til å
                        berge Olavsvern i framtida. Ønskjer ein ein «out of area»-politikk, der ein
                        skal byggje eit logistikkskip til 2–3 milliardar kr, eller ønskjer ein ein
                        base som er i nordområda, som er definert som Noregs mest aktuelle område å
                        forsvare når det gjeld landets tryggleik? Tør ein å ta den debatten, tør ein
                        å bidra i den debatten, kan vi berge Olavsvern. Eg trur at vi kjem til å
                        gjere det i framtida, for ein legg ikkje ned dei fjellhallane. Dei kjem til
                        å vere der. Eg trur Olavsvern kjem til å stå seg, dersom opposisjonen som i
                        dag sit her, tør å ta den debatten. Men ta den debatten då, i staden for å
                        gå inn i budsjettsmålegskap, slik eg ser det. 

Vi har den beste kystvakta i verda, eller er på veg til å få det. Det er også
                        takka vere dei som i dag er i opposisjon. Det skal dei ha all ære for. Vi
                        følgjer dette godt opp. Men når Stortinget fatta det vedtaket, løyvde ein
                        ikkje 50 øre til Kystvakta, ein privatiserte Kystvakta. Det er mogleg at ein
                        vil ha det slik, men Kystvakta lir for det kvar einaste dag, på grunn av
                        auka driftsutgifter. Dei private reiarane på Sunnmøre og i Tromsø driv jo
                        ikkje velgjerd. Dei skal sjølvsagt gjere sitt gode arbeid, og det gjer dei,
                        og dei får godt betalt for det òg. Men det er det som slit på Forsvarets og
                        Kystvaktas driftsbudsjett. Det er det vi ønskjer å rette opp i. Dette var
                        eit Pontius Pilatus-system: Ein sa at ein satsa på den beste kystvakta i
                        verda. Stortinget gjev ofte uttrykk for viljen sin gjennom å løyve pengar,
                        men det gjorde ein ikkje, ikkje 50 øre. 

Til slutt: Det undrar meg at Skumsvoll kjem med ein påstand om at norske
                        befal ikkje vil bu der det er noko å forsvare. 

 Representanten Jan Petersen har hatt ordet to gonger og får ordet til ein
                        kort merknad, avgrensa til 1 minutt. 

 Jeg føler at jeg må stille et oppfølgende spørsmål, fordi statsråden unngikk
                        å besvare mitt spørsmål. 

Det saken dreier seg om, er at Stortinget har vedtatt at aktiviteten skal
                        samles på Jørstadmoen. Det innebærer et sjefsledd som er tydelig beskrevet i
                        en instruks. Spørsmålet er: Finnes den stillingen i dag på Jørstadmoen,
                        eller finnes den ikke? Hvis den ikke finnes, reiser det spørsmålet om
                        stortingsvedtaket er ignorert eller ikke. 

Jeg trodde det var bedre at vi fikk ryddet opp i det her i salen enn at vi er
                        nødt til å kjøre saken som en kontrollsak. 

 Jeg regner med at statsråden tegner seg til et nytt innlegg for å svare på
                        representanten Jan Petersens spørsmål, for så mye respekt for Stortinget
                        antar jeg at statsråden har. 

Jeg vil også benytte anledningen til å få noen mer konkrete svar når det
                        gjelder flytting av flytedokken til Ramsund. Statsråden sier at dette vil
                        medføre minimale kostnader. Jeg vil gjerne vite hva som er minimale
                        kostnader. Er det snakk om 100 000 kr? Er det snakk om 1 mill. kr? Er det
                        snakk om 5 mill. kr? Jeg vil gjerne vite mye mer konkret hva minimale
                        kostnader er, opp mot det som står i dokumentet St.prp. nr. 48 for 2007–2008
                        fra Regjeringen. Jeg vil også gjerne vite om det er behov for andre
                        investeringer i Ramsund som følge av at man skal begynne å drive en viss
                        service og vedlikehold av ubåter der. 

Så til representanten Arnesen, som stilte spørsmål om hvilke andre baser vi
                        skal legge ned. Nei, vi skal ikke legge ned noe som helst. Hvis han hadde
                        fått med seg det som står både i budsjettinnstillingen her i dag og i den
                        budsjettinnstillingen som danner grunnlaget for de rammer vi har, så ønsker
                        vi å styrke og videreføre det forsvaret vi har. 

Når det så gjelder Kystvakten, var Bjørn Jacobsen inne på at vi har verdens
                        beste kystvakt. Jeg tror man også må ta med seg at det i Barentshavet er et
                        overfiske til over 1 milliard kr, over 1 000 mill. kr. For da å kunne si at
                        vi har verdens beste kystvakt, tror jeg man må gå inn og se på den rollen
                        Kystvakten har. De som er om bord i fartøyene og utøver den jobben ute på
                        sjøen, er verdens beste. Men de økonomiske rammebetingelsene som denne
                        regjeringen stiller til disposisjon, er langt fra nok. 

Her sitter SV og godtar at man driver og plyndrer Barentshavet uten å løfte
                        en eneste finger. Hadde man holdt seg til vårt forslag til statsbudsjett,
                        hadde det vært 350 mill. kr mer for å styrke Kystvakten. Det hadde vært et
                        langt skritt i riktig retning. Jeg håper at SV, når de kommer i opposisjon
                        til høsten, kan følge våre forslag. 

 Representanten Henning Skumsvoll har hatt ordet to gonger tidlegare og får
                        ordet til ein kort merknad, avgrensa til 1 minutt. 

 Jeg ble utfordret av representanten Jacobsen, som undret seg over hvordan jeg
                        kunne påstå at få offiserer ønsker å flytte fra FOHK på Jåttå til Bodø. Det
                        kom opp i NRK Rogaland i slutten av forrige uke, da det hadde vært en
                        spørreundersøkelse blant de ansatte på FOHK på Jåttå. Jeg tror andelen som
                        frivillig kunne tenke seg å flytte, var på 18 pst. Resten ønsket ikke å
                        flytte. En del kan jo beordres, som kjent, men ikke alle. 

 Dette utvikler seg jo på en ganske så interessant måte. Det er altså et
                        større og større paradoks at i en tid da Russland moderniserer sin flåte og
                        er mer synlig og mer tydelig når det gjelder å hevde sin suverenitet i nord,
                        er det slik at svaret fra norsk side er at vi skal legge ned baser i nord.
                        Jeg minner om det man her prøver å gjøre. Det høres nesten ut som det koster
                        en milliard kroner å drive Olavsvern, mens de faktiske kostnadene er mindre
                        enn en promille av det samlede forsvarsbudsjettet. Da handler det om vilje.
                        Da handler det ikke om økonomi, om hvorvidt man skal få til å drive basen
                        videre. 

Så konstaterer jeg også at det er full rød-grønn sprik om hva man faktisk
                        tenker seg når det gjelder framtiden for Olavsvern. Bendiks H. Arnesen var
                        oppe her og sa at det ikke var så farlig om man la ned Olavsvern, for det
                        var mange andre formål man kunne bruke den basen til. Han var helt sikker på
                        at noen kom til å flytte inn, og at noen kom til å fylle den basen med annen
                        aktivitet. Mens Bjørn Jacobsen like etterpå stod her og sa at han ikke
                        utelukket muligheten for at man i framtiden likevel kanskje kunne komme til
                        å få bruk for Olavsvern. Så den samme rød-grønne forsvarsfraksjonen har
                        altså to vidt forskjellige oppfatninger om hva man vil og ikke vil med
                        Olavsvern. 

Men jeg konstaterer at man i dag stemmer imot det forslaget som går på å føre
                        Olavsvern videre, og da har altså Bjørn Jacobsen tapt. Da kan han innstille
                        det framtidige slaget som han delvis driver og vedlikeholder her i dag, og
                        bare innse først som sist at det ikke går an å ha ett standpunkt i Tromsø om
                        Olavsvern og så komme her i salen og ha et annet standpunkt og betjene seg
                        av at her er det muligheter likevel og prøve å gi inntrykk av at døren
                        likevel står på gløtt. 

Så vi har på en måte fått røkt ut hva som er sannheten om regjeringspartienes
                        standpunkt her i dag. Jeg tror både Tromsø-folk, folk fra Nord-Norge ellers
                        og andre forsvarsinteresserte i det ganske land faktisk har merket seg at i
                        nordområdenes tidsalder går man til det skritt at man legger ned den basen,
                        med en kapasitet som ikke finnes verken i Ramsund, på Sortland eller på
                        Trondenes. Man har ikke de dokkingsmulighetene og de fjellhallene. Dem har
                        man kun i Bergen, og det holder ikke hvis man vil ha tilstedeværelse i nord
                        og ta vare på de seilingsmulighetene og den kapasitet som man faktisk ønsker
                        at vi skal ha i nord, og som vi trenger i nord – og som vi trenger med tanke
                        på at vi har en nabo i øst som utfordrer oss, og som det er viktig at Norge
                        også står opp mot. 

 Representanten Per Roar Bredvold har hatt ordet to gonger tidlegare og får
                        ordet til ein kort merknad, avgrensa til 1 minutt. 

 Statsråden svarte i forrige innlegg på et spørsmål om Heimevernets framtid.
                        Hvis jeg forstod statsråden riktig, sa hun at Heimevernet ikke var
                        prioritert, og at de prioriterte andre forsvarsgrener ved å ta penger fra
                        Heimevernet og overføre disse til de andre grenene. 

Spørsmålet mitt var om Heimevernet på sikt blir historie, og svaret til
                        statsråden kunne tydes dit hen. Forstod jeg statsråden riktig, vil
                        Heimevernet på sikt bli redusert ytterligere og inkluderes i Hæren? 

 Det er seiling på havet og fly i luften som først og fremst utgjør
                        nordområdepolitikken, ikke om vi har en base som Olavsvern. Det er tre baser
                        igjen i nord som kan brukes, og det er forsvarssjefens mening at vi ikke har
                        behov for denne basen. Da er det jo interessant at det er det som egentlig
                        får den største oppmerksomheten. 

Vår regjering har i de årene vi har sittet, økt bevilgningene til Kystvakten.
                        I 2009 viderefører vi det høye nivået fra inneværende år. Men så er det slik
                        at vi også endrer hele strukturen på Kystvakten, fordi vi får inn nye og
                        større fartøy. 

Så til Jørstadmoen. Der er det slik at sjef FK KKIS i dag rapporterer til
                        sjef Fellesstab som igjen er direkte underlagt forsvarssjefen. Sjef FK KKIS
                        vil i fremtiden rapportere til en overordnet INI-sjef, som vil ta opp i seg
                        de stillingene som er i Forsvarsstaben og i Forsvarsdepartementet, og som
                        vil ha et overordnet ansvar også for de miljøene i FLO og FLO/IKT som ikke
                        ligger under sjef FK KKIS, selv om denne har et koordinerende fagansvar
                        innenfor mange områder. Det miljøet som er på Jørstadmoen, skal fortsette å
                        være på Jørstadmoen, og det vil ha samme forhold til forsvarssjefen som i
                        dag. Men det sier seg selv at når man skal ha en overordnet sjef for alle
                        disse områdene, kan man ikke unngå at det også omfatter miljøet på
                        Jørstadmoen. Men det betyr ingen nedvurdering av det miljøet. Det betyr en
                        satsing på hele IKT-feltet i Forsvaret. Det betyr en betydelig satsing på
                        miljøet på Jørstadmoen, som vi ønsker å bygge opp, og som vi også har satset
                        på siden vi vedtok langtidsplanen. 

 Representanten Bjørn Jacobsen har hatt ordet to gonger tidlegare og får ordet
                        til ein kort merknad, avgrensa til 1 minutt. 

 Forsvarspolitisk utval og Forsvarsstudie 07 var grunnlaget for
                        langtidsplanen. Eg måtte faktisk fleire gonger reise rundt omkring i landet
                        for å seie at det var forsvarssjefen, den øvste faglege militære leiinga i
                        landet, som t.d. foreslo å leggje ned Olavsvern. Det var ikkje ei fiendtleg
                        makt eller nokon andre som foreslo det, det var det øvste fagmilitære rådet
                        som det var mogleg å få. Så kan vi prøve å utfordre på det. Vi har ikkje
                        klart det gjennom langtidsplanen, det har vore kompromissar og det eine med
                        det andre. Men det er ikkje dermed sagt at denne debatten er død. Eg
                        registrerer at Høgre ikkje vil ta den debatten, men Høgre har heilt rett i
                        at i samarbeidet med Russland treng vi Olavsvern. Men lat oss jobbe med det
                        framover. Det er ingen som nektar oss det. 

Så til Skumsvoll: Eg vil gjere merksam på at vi flyttar ikkje til Reitan, vi
                        flyttar tilbake til. Faktisk var det nokon som jobba der før, i mange,
                        mange, mange år. Representanten framstilte det som at i ein av Nord-Noregs
                        største byar – som har vakse mykje sidan sist hovudkvarteret var der – kan
                        ikkje det norske befalet tenkje seg å jobbe. Då har vi store problem. 

 Representanten Bendiks H. Arnesen har hatt ordet to gonger og får ordet til
                        ein kort merknad, avgrensa til 1 minutt. 

 Jeg vil ikke hale ut denne debatten, men jeg undrer meg over innleggene fra
                        representantene Aspaker og Korsberg. For det første mener de at vi skal se
                        helt bort fra de fagmilitære anbefalingene i den saken som angår basevalg.
                        Jeg hører hva representantene sier, men rammen er allerede lagt, så dersom
                        forslaget fra opposisjonen om Olavsvern skulle bli vedtatt i dag, mangler vi
                        fortsatt pengene, og da må vi legge ned Olavsvern eller en annen base. Det
                        er situasjonen. 

 Jeg kan ikke annet enn å kommentere forsvarsministerens svar til Jan Petersen
                        på følgende måte: Jeg står nå med «Instruks for Sjef Forsvaret
                        Kompetansesenter Kommando kontroll informasjonssystemer/Forsvarets KKIS
                        inspektør», for å si det korrekt og enkelt! Det forsvarsministeren
                        beskriver, kan vitterlig ikke være noe annet enn det som i denne instruksen
                        er beskrevet som følger: «Helhetlig styring og ledelse av forsvarets
                        informasjonsinfrastruktur». Da er det vanskelig å skjønne annet enn at
                        realiteten er at vi står overfor at man bygger en parallell organisasjon som
                        har overlappende funksjoner, som ikke var en forutsetning i forhold til
                        Stortingets opprinnelige vedtak. Det betyr, så vidt jeg kan skjønne, at det
                        som ligger til grunn i statsbudsjettet, ikke er i tråd med hva Stortinget
                        burde forvente i henhold til tidligere vedtak. Da må enten
                        forsvarsministeren rydde opp med forsvarssjefen med hensyn til hva som her
                        skal være den strukturen, eller så må hun faktisk fremme et forslag om å
                        flytte virksomhet som allerede i dag var forutsatt – og som vi regner med er
                        – på Jørstadmoen. 

 Dette har jo utviklet seg til en meget interessant debatt. Det som kanskje er
                        det mest interessante, er at det igjen er avslørt en kjempestor uenighet
                        innad i Regjeringen. 

Nå har vi altså hatt en sak om jagerfly som har plaget SV til de grader, og
                        som de tydeligvis må ha gitt seg på. Så har vi nå en debatt om Olavsvern som
                        kanskje plager SV like mye, men som de nå må gi seg på. Når da Bjørn
                        Jacobsen kan tillate seg å si at ta debatten, så vil Olavsvern gjenoppstå,
                        hvorfor i all verden vil han da nå flytte den? Det koster masse penger som
                        kan gå til den operative evnen i Forsvaret. Hvorfor i all verden vil SV
                        flytte aktiviteten ved Olavsvern nå, og så si at hvis vi tar en debatt, vil
                        den antakeligvis gjenoppstå? Jeg forstår overhodet ikke argumentasjonen. Man
                        kan ikke bare her bruke argumentet at forsvarssjefen har sagt at det skal vi
                        gjøre. Det er jo Stortinget som bestemmer, og det kan være andre motiver som
                        også ligger til grunn for ikke å flytte Olavsvern, ikke bare de rent
                        militære operative evnene, som jo i høyeste grad er på plass ved at
                        Olavsvern fortsetter å bestå, men det kan også være andre motiver.
                        Stortinget må få lov til å vurdere det helt på egen basis. Vi kan ikke til
                        enhver tid bare lytte til de fagmilitære rådene og si at når de har sagt
                        det, er det slik. Hvorfor i all verden skal vi da ha denne debatten? Det er
                        jo Stortinget som bestemmer. 

 Representanten Øyvind Korsberg har hatt ordet to gonger tidlegare og får
                        ordet til ein kort merknad, avgrensa til 1 minutt. 

 Det var representanten Arnesen som fikk meg til å ta ordet, fordi han viste
                        til at alle fagmilitære råd gikk inn for å legge ned Olavsvern. Nå er det jo
                        slik at det har vært andre rapporter, som Regjeringen ikke har lagt vekt på,
                        som har konkludert i en helt annen retning. Hvis det var så enkelt at man
                        bare skulle følge de fagmilitære rådene, hadde man egentlig ikke trengt å
                        være på Stortinget. Det er kanskje en tanke nominasjonskomiteen i
                        Arbeiderpartiet i Troms kan sysle litt med framover. 

Så er det slik at Bjørn Jacobsen har sagt at Olavsvern vil eller kan
                        gjenoppstå. Det er tydelig at representanten Bjørn Jacobsen tror på et liv
                        etter døden, eller så må han ha et slags tryllepulver så han kan trylle liv
                        i Olavsvern, som han i dag sammen med representanten Arnesen sørger for å få
                        nedlagt. 

 Fleire har ikkje bedt om ordet til sak nr. 1. 

(Votering, sjå side 1049) 





                    

 Fremskrittspartiet har varslet at de ønsker å stemme imot. 

Votering:

Komiteens innstilling ble bifalt med 79 mot 22 stemmer.

(Voteringsutskrift kl. 20.56.48)

Videre var innstilt: 

XIII 

Sjef INI med tilhørende stabsfunksjoner etableres på Jørstadmoen. 

 Det er Fremskrittspartiet og Høyre som står bak innstillingen til dette
                            romertallet. 

Kristelig Folkeparti og Venstre har varslet støtte. 

Arbeiderpartiet, Sosialistisk Venstreparti og Senterpartiet har varslet
                            at de vil stemme imot. 

Votering:

Komiteens innstilling ble med 54 mot 49 stemmer ikke bifalt.

(Voteringsutskrift kl. 20.57.23)

Videre var innstilt: 

XIV 

Olavsvern base opprettholdes. 

 Også her er det Fremskrittspartiet og Høyre som står bak innstillingen. 

Kristelig Folkeparti har varslet støtte. 

Arbeiderpartiet, Sosialistisk Venstreparti og Senterpartiet går imot. Det
                            gjør også Venstre. 

Votering:

Komiteens innstilling ble med 59 mot 44 stemmer ikke bifalt.

(Voteringsutskrift kl. 20.58.01)

Videre var innstilt: 

XV 

Omstillingen av FLO legges frem for Stortinget som egen sak. 

 Fremskrittspartiet og Høyre står bak innstillingen. 

Kristelig Folkeparti og Venstre har varslet støtte. 

Arbeiderpartiet, Sosialistisk Venstreparti og Senterpartiet går imot.
                        

Votering:

Komiteens innstilling ble med 54 mot 49 stemmer ikke bifalt.

(Voteringsutskrift kl. 20.58.30)


                    
                    

 Etter ønske frå familie- og kulturkomiteen vil presidenten foreslå at
                        taletida blir avgrensa til 5 minutt til kvar gruppe og 5 minutt til
                        statsråden. 

Vidare vil presidenten foreslå at det blir gitt anledning til tre replikkar
                        med svar etter innlegg frå medlemer av Regjeringa innafor den fordelte
                        taletida. 

Vidare vil presidenten foreslå at dei som måtte teikne seg på talarlista
                        utover den fordelte taletida, får ei taletid på inntil 3 minutt. 

– Det er å sjå på som vedteke. 

 (ordfører for saken): Den internasjonale spillbransjen har på få år vokst til
                        å bli en av de store bransjene innen underholdning og media, og det nordiske
                        dataspillmarkedet er i kraftig utvikling. Stortingsmeldingen om dataspill er
                        derfor en melding i rett tid. 

Det er bred enighet om at utvikling av dataspill skal være en viktig del av
                        den generelle kultursatsingen. 

I det følgende legger jeg flertallets syn til grunn og antar at
                        Fremskrittspartiet selv vil redegjøre for sitt syn på de områder der
                        Fremskrittspartiet har et avvikende syn i saken. 

I dag domineres markedet av importerte spill. Med den posisjon dataspill har
                        i barn og ungdoms hverdag, er det viktig ut fra et språklig og
                        kulturpolitisk perspektiv å øke tilfanget av dataspill på norsk og med norsk
                        innhold. 

Dataspill er noe langt mer enn ren underholdning eller et nyttig pedagogisk
                        verktøy. Spillutvikling involverer ulike aktører med kunst- og kulturfaglig
                        fagkompetanse og har i så måte et spennende potensial for å etablere flere
                        kulturarbeidsplasser. 

Dataspillnæringen i Norge er i hovedsak konsentrert i Oslo-området.
                        Flertallet mener slik næringsutvikling vil kunne gi attraktive
                        kompetansearbeidsplasser rundt om i hele landet. Dataspillbransjen er en
                        kunnskapsintensiv næring som opplever sterk konkurranse fra andre næringer
                        når det gjelder lønnsnivå og tilgangen på arbeidskraft. Flere norske
                        institusjoner innen universitets- og høgskolesektoren tilbyr egne
                        utdanninger rettet mot spillnæringen. Regjeringen varsler en kartlegging
                        både av kompetansemiljøene og rekrutteringsbehovet. 

Den norske dataspillnæringen kjennetegnes av flere små bedrifter og i
                        realiteten av kun én større etablert aktør. At den er en ung næring i sterk
                        konkurranse med dominerende utenlandske aktører, innebærer at
                        dataspillbransjen i Norge er i en krevende posisjon. Siden det norske
                        markedet er så lite, bør det være en målsetting å utvikle den norske
                        dataspillnæringen, slik at den når ut og kan hevde seg også i andre markeder
                        enn det norske. 

Spillbransjen er en svært arbeidsintensiv bransje med høye lønnskostnader.
                        Dette i kombinasjon med en lang utviklingsfase før et ferdig produkt kan
                        settes i produksjon og gi inntjening, gjør at spillbransjen i Norge har et
                        behov for å tiltrekke seg risikokapital. 

Det samme flertallet vil peke på at det haster med å sikre bedre
                        rammebetingelser for utvikling av gode norske dataspill i ulike sjangre,
                        basert på norsk språk og innhold. I tillegg til målrettede tilskudds- og
                        innkjøpsordninger og aktiv stimulering av forskning og utvikling vil tiltak
                        mot piratkopiering og sikring av opphavsrettighetene være avgjørende for å
                        styrke økonomien i næringen. 

Flertallet viser til at utviklingen innen denne sektoren går veldig raskt.
                        Regjeringen varsler videreføring og styrking av den eksisterende
                        tilskuddsordningen for utvikling av dataspill. Bedre tilskuddsordninger må
                        komme raskt på plass for å stimulere og styrke økonomien i de ulike delene
                        av verdikjeden. Undersøkelser viser at norske forbrukere i liten grad er
                        kjent med og oppmerksomme på norskproduserte dataspill. Det samme flertallet
                        stiller seg derfor positiv til innføringen av et tilskudd til lansering av
                        dataspill. 

Kun ett regionalt filmfond har eksplisitt utlyst tilskudd til utvikling av
                        dataspill. Flertallet mener mulighetene for slike regionale tilskudd bør
                        gjøres kjent og gjeldende også i andre deler av landet. 

Noen få folkebibliotek tilbyr allerede utlån av dataspill i sine filialer. En
                        egen innkjøps- og utlånsordning for norske dataspill i regi av
                        folkebibliotekene skal utredes nærmere. Opprettelse av en innkjøps- og
                        utlånsordning berører imidlertid opphavsrettslige spørsmål som må avklares
                        nærmere. 

Departementet tar i meldingen til orde for en utredning om mulighetene for å
                        utvide den eksisterende avgiften på omsetning av film og dvd til også å
                        omfatte dataspill, noe som vil gi økt tilskuddsgrunnlag for produksjon av
                        norske dataspill. En slik sektoravgift vil kunne få konsekvenser for hele
                        verdikjeden. Flertallet deler derfor Regjeringens standpunkt om at et slikt
                        forslag må undergis en grundig utredning der både de økonomiske og juridiske
                        implikasjonene blir vurdert. 

Både Spillprodusentforeningen og Produsentforeningen støtter en videre
                        utredning av en slik sektoravgift. Høyre og Venstre vil ikke motsette seg en
                        utredning, men jeg antar at disse partiene selv vil redegjøre for de
                        betenkelighetene knyttet til innføringen av en eventuell sektoravgift disse
                        partiene har. 

Dataspill er i all hovedsak en kilde til positive opplevelser og av
                        nytteverdi for ulike formål. Komiteen er likevel bekymret for en tendens der
                        det rapporteres om en økning i antall henvendelser fra mennesker som er
                        blitt hektet på dataspill, og ber derfor departementet prioritere arbeidet
                        med å styrke kunnskapen om utbredelsen av problemskapende bruk av dataspill.
                        For øvrig er komiteen positiv til at deler av avsetningen fra Norsk Tipping
                        til tiltak mot pengespill også kan brukes til tiltak mot problemskapende
                        bruk av dataspill. 

Flertallet vil til slutt understreke viktigheten av økt kunnskap om
                        sammenhengen mellom problemskapende bruk og spill uten penger for å sikre at
                        statlige tilskuddsordninger kun understøtter gode, norske dataspill. 

Med dette anbefaler jeg innstillingen. 

Svein Roald Hansen hadde her overtatt
                        presidentplassen. 

 Som mor og gammel bestemor har det vært spennende å se hvordan en helt ny
                        verden har åpnet seg for barn og ungdom gjennom data- og medieverdenen. Jeg
                        har også hatt noen refleksjoner om hvordan mine egne holdninger til denne
                        verdenen har blitt utfordret og endret, fra først med bekymring å betrakte
                        ungdom i huset som nerder med skylapper uten andre interesser enn denne
                        dataskjermen, til å konstatere at denne aktiviteten åpnet for nye
                        muligheter, nye treffpunkter, andre venner og andre interesser enn det jeg
                        kunne motivere for. 

Utviklingen har fortsatt, og i dataspill ser jeg en ny arena for
                        underholdning, for læring og for ferdighetstrening. At det er omseggripende,
                        får jeg demonstrert i disse førjulsdager, der dataspill står øverst på mine
                        barnebarns ønskelister. 

Omsetning av dataspill over disk utgjør i Norden 4 milliarder kr. I USA, som
                        er det største enkeltmarkedet innen spillindustrien, var omsetningen i 2006
                        på 54 milliarder kr, og bransjen er fortsatt i vekst. 

Denne utviklingen vil berøre forbrukere der mange er barn og unge. Den vil
                        prege utviklingen av opplevelsesindustrien, næringsutviklingen og økonomien
                        knyttet til den. Og fordi spillutvikling i høy grad er et kunnskaps- og
                        innovasjonsdrevet felt, vil den sette krav til utvikling, forskning og
                        utdanning. 

Med de tallene jeg har referert tidligere, kunne en kanskje lene seg tilbake
                        og si at her er markedet så stort at dette kan få styre seg selv uten
                        politisk involvering. Men faren er her som i annen underholdningsindustri at
                        vi blir kolonisert av den amerikanske kulturen hvis vi ikke gjør noe. Det er
                        derfor kulturpolitisk viktig at vi trekker opp en politikk for utvikling av
                        norskproduserte dataspill, en politikk for innovasjon, forskning, produksjon
                        og finansiering. Dataspillutvikling er både tidskrevende og økonomisk
                        krevende. Norge er et lite marked, og det må derfor ha ekstra stimulans for
                        å kunne konkurrere bl.a. med den amerikanske produksjonen. 

Den politikken som trekkes opp i denne meldingen, er også i tråd med det
                        prosjektinitiativ som Norge har tatt i Nordisk Råd for å utvikle nordiske
                        dataprogram – et ledd i en større strategi for å møte
                        globaliseringsutfordringene. Ved å synliggjøre og dyrke fram de nordiske
                        velferdsverdiene vil en utvikle Norden som en konkurransekraftig region.
                        Både gjennom den nordiske språkdeklarasjonen og i den framlagte
                        språkmeldingen bekymres en over språklig domenetap. Jeg ser på mine
                        barnebarn og synes det er fint med all den engelsken som de lærer seg
                        gjennom dataspillene, men jeg er samtidig bekymret over tap av norske ord og
                        over verdier og holdninger i spillene. I så måte vil norske og nordiske
                        dataspill være en ønsket motvekt. 

Helt til slutt: Jeg har et juleønske til mitt eldste barnebarn – Robin – at
                        han tar meg med på gutterommet og gir meg noen timers opplæring i praktisk
                        dataspill, slik at også jeg kan få del i denne spennende verdenen som vi i
                        dag trekker opp politiske retningslinjer for. 

 Dataspillbransjen har på få år vokst til å bli en av de store bransjene.
                        Dataspillene finnes i nesten alle hjem der det er beboere under 50 år. Man
                        omsetter for milliarder av kroner, og opplysninger som legges fram i denne
                        meldingen, tyder på at man er i ferd med å passere markedet for platesalg og
                        lovlig nedlasting av musikk. Også i Norge er omsetningen betydelig, ca. 4
                        milliarder kr. 

Dataspill er i dag en svært sentral del av manges kultur- og mediehverdag,
                        særlig for barn og unge. Man skal ikke ha ruslet mye rundt i julehandelen
                        før man ser at kreativiteten er stor med hensyn til spill. Det finnes alle
                        mulige typer, alt fra pedagogiske spill til idrettssimulatorer og andre
                        ferdighetsspill – og også spill med rå vold, som man selvfølgelig kan
                        diskutere både nytten og ønskeligheten av. 

Vi i Fremskrittspartiet har merket oss at de andre partiene mener man nå skal
                        gå inn og regulere denne bransjen gjennom særavgifter, krav til språk og
                        innhold, tilskudds- og innkjøpsordninger og aktiv stimulering av forskning
                        og utvikling. Man skal altså ta for seg en bransje som har klart seg bra og
                        vokst, og begynne å særregulere denne fra politisk hold, dette til tross for
                        at all erfaring tilsier at der politikerne begynner å blande seg inn i godt
                        fungerende markeder, blir resultatet ikke bra. 

Fremskrittspartiet mener at man skal være svært forsiktig med særtiltak og
                        særordninger. Det beste vi kan gjøre, er å legge til rette best mulig
                        rammebetingelser for alle næringer – også i denne sammenheng – særlig for
                        dem som er basert på høyteknologi og kompetanse. Alt bør kunne legges til
                        rette for at Norge skal kunne utvikle både gode norske dataspill i ulike
                        sjangre basert på norsk språk og innhold og spill for det internasjonale
                        markedet. 

Fremskrittspartiet stiller seg altså kritisk til om egne tilskudds- og
                        innkjøpsordninger for bransjen er veien å gå. Men det er åpenbart at dette
                        er en bransje som vil kunne nyte godt av det generelle nivået med hensyn til
                        forskning og utvikling. I den sammenheng vil vi minne om det betydelige
                        «hvileskjær» den sittende regjering har tatt på dette felt. 

Komiteen mener dataspillnæringen har et stort potensial til å videreutvikles. 

Vi merker oss at de andre partiene nærmest ukritisk hyller forslaget i
                        meldingen om å utrede en egen innkjøps- og utlånsordning for norske
                        dataspill i regi av folkebibliotekene. Vi mener at det ikke skal være en
                        primæroppgave for folkebibliotek å tilby utlån av dataspill og dvd i sine
                        filialer. Så å si alle barn i Norge har tilgang på datamaskin, spill og dvd.
                        Vi kan ikke se behovet for å opprette en slik ordning. For øvrig er det
                        klart at opprettelse av en innkjøps- og utlånsordning berører
                        opphavsrettslige spørsmål som må avklares, og vi kan ikke se at disse
                        spørsmål er endelig avklart. 

Fremskrittspartiet mener at departementet i meldingen tar til orde for å
                        utvide den eksisterende avgiften på omsetning av film og dvd til også å
                        omfatte dataspill. I likhet med flertallet av bransjens aktører mener vi at
                        denne tanken bør skrinlegges, og vi fremmer et konkret forslag om dette. 

Om politikerne kunne holde fingrene unna denne bransjen, er det kun én ting
                        som bekymrer Fremskrittspartiet, og det er det forhold at enkelte barn og
                        unge bruker for mye tid foran sine datamaskiner, og dermed blir fysisk
                        inaktive. 

Jeg tar til slutt opp Fremskrittspartiets forslag. 

 Representanten Knut Gjerde har tatt opp det forslaget han refererte til. 

 Vi behandler en stortingsmelding som er instruktiv og god, og som tar opp de
                        fleste av de spørsmålene man kunne tenke seg var relevante. Jeg slutter meg
                        til saksordførerens utmerkede fremstilling av denne saken. 

Jeg kjenner jo som Høyre-mann at angsten griper meg lite grann når
                        representanten Hildeng snakker om politisk involvering, eller å utvikle en
                        politikk med for mye styring. Jeg slutter meg til det i den grad det dreier
                        seg om å stimulere, og så vokser skepsisen når det dreier seg om å regulere.
                        Det kan nok tenkes at det må litt regulering til, men først og fremst møter
                        vi her et behov for å stimulere en bransje i vekst, og sørge for at vi får
                        en god bransje som fungerer i Norge, som kan bidra til å produsere spill og
                        fylle den delen av den digitale allmenningen, slik at vi har et godt norsk
                        innhold å forholde oss til. 

Dette er en bransje som blir stilt overfor store krav. Her er det tøff
                        konkurranse utenfra. Og det er vel kanskje mer enn på noe annet område en
                        bransje som slik sett er vevet inn i et internasjonalt marked, ikke bare på
                        salgssiden, men også gjennom måter å produsere på – det å være foran i hele
                        tiden å ha et godt uttrykk. 

Så vi er med. Høyre er med på alt som kan stimulere denne bransjen, berede
                        grunnen og sørge for at vi kan få til en god vekst i Norge. Meldingen er jo
                        så pass åpen at jeg regner med at det vil bli mange korsveier fremover når
                        dette skal konkretiseres i forhold til saker eller budsjetter. 

Når det gjelder spørsmålet om sektoravgift, har vi de samme innvendingene ved
                        denne korsvei som vi hadde når det gjaldt dvd-avgiften, og det er rett og
                        slett at vi er litt bekymret for om avgifter her heller vil være noe som
                        hemmer bransjen enn stimulerer den. Det synes vi i så fall er en dårlig idé.
                        Vi er også usikre på i hvilken grad den vil være mulig å håndheve. Dette vil
                        vi sikkert også komme tilbake til, men så langt er ikke entusiasmen stor for
                        sektoravgiften. 

Avslutningsvis vil jeg si litt om opphavsrett. Den senere tid har det vært
                        noen saker som først og fremst knytter seg til elektronisk kunst – og det er
                        jo noe litt annet enn dette, i hvert fall i forhold til hva vi tradisjonelt
                        forbinder med det. Der har det kommet opp problemstillinger knyttet til
                        lagring, knyttet til aktsomhetskrav i forbindelse med sletting, knyttet til
                        spørsmål om krav til utlevering – kort og godt en del spørsmål som jeg tror
                        bør forankres i åndsverkloven og ikke, som jeg tror er tilfellet i dag,
                        først og fremst overlates til avtaleverk og til mer obligasjonsrettslige
                        lovgivninger. Ikke minst tror jeg at dette vil være aktuelt innenfor en
                        bransje som vil være liten i Norge. Her vil man benytte seg av operatører av
                        tjenester utenfra, og verk, og deler av verk, vil fort kunne bli liggende
                        hos andre. Jeg tror faktisk det vil være viktig å legge noen prinsipper i
                        bunnen for hvordan dette juridisk sett skal formuleres. 

Jeg slutter meg altså i alle hovedtrekk til meldingen. Jeg ønsker alt godt
                        for en norsk spillbransje og håper at vi greier å få til det som er en stor
                        utfordring, nemlig å få til god kompetanse på dette området i vårt lille
                        land. 

 Vi behandler i dag en viktig melding, St.meld. nr. 14 for 2007–2008 om
                        dataspill. Dataspill er blitt en viktig del av barn og unges kultur og
                        mediehverdag, og dataspillbruken er økende – også blant bestemødre, som vi
                        har hørt tidligere her i dag. Det er derfor viktig at barn og unge får
                        tilgang til spill av høy kvalitet, basert på norsk språk og kultur. Dette
                        blir en viktig satsing framover i vår kulturpolitikk. 

Dataspill kan bidra positivt til å stimulere barn og unges fantasi,
                        kreativitet og læringsevne. Gode norske dataspill bør derfor kunne bli et
                        viktig element i utviklingen av Den kulturelle skolesekken. Bransjen er
                        avhengig av gode tilskuddsordninger, tiltak mot piratkopiering og sikring av
                        opphavsrettigheter. Det er helt nødvendig for å styrke økonomien i næringen. 

Spillbransjen er en næring i stor vekst. Det skapes mange nye arbeidsplasser,
                        og utvikling av dataspill er avhengig av en profesjon som bygger på
                        kreativitet, nyskaping og teknologisk kompetanse. 

Enkelte spill inneholder elementer som ikke egner seg for barn, mens andre
                        spill kan være en kilde til læring og kunnskap. Det er alvorlig at noen
                        spill kan skape avhengighet. Høy kvalitet innen forskning og utdanning er
                        derfor viktig, sammen med informasjon, for å bevisstgjøre og sikre trygg
                        bruk av dataspill. 

Dataspill er ikke bare underholdning, det er også et nyttig pedagogisk
                        verktøy. 

En undersøkelse viser at norske forbrukere i liten grad er oppmerksomme på
                        norskproduserte dataspill, samtidig som det er positive holdninger til
                        norske spill. Dette kan bety at det er et potensial for norske spill på
                        markedet. SV mener derfor, sammen med flertallet, at det må være en
                        målsetting å utvikle den norske dataspillnæringen. Det foreslås også i
                        meldingen å utrede en egen innkjøps- og utlånsordning for norske dataspill i
                        regi av folkebibliotekene. Vi mener dette vil bidra til at biblioteket blir
                        enda mer attraktivt for barn og unge. I denne sammenheng må opphavsrettslige
                        spørsmål avklares. SV er også positiv til en sektoravgift på dataspill som
                        kan gi mulighet for økt tilskuddsgrunnlag for produksjon av norske
                        dataspill. Forslaget må utredes. 

SV er, i tråd med flertallet, bekymret for at det rapporteres om en økning av
                        henvendelser fra mennesker som er hektet på dataspill. Arbeidet med å styrke
                        kunnskapen om utbredelse av problemskapende bruk av dataspill må derfor
                        prioriteres, og utviklingen må følges nøye. 

 Meldingen om dataspill er kanskje den første stortingsmeldingen i verden som
                        omhandler mediet dataspill. 

Dataspill er en kilde til glede og underholdning for svært mange mennesker.
                        Den teknologiske utviklingen på spillfeltet har vært enorm de siste årene,
                        og stadig flere spiller, særlig barn og unge. Spillene kan være ren
                        underholdning, men mange spill gir også muligheter for læring og utvikling
                        av ulike evner. I tillegg gir dataspillbransjen viktige arbeids- og
                        utviklingsmuligheter for kulturarbeidere innen musikk, grafikk og mye annet.
                        Dette gjør dataspill til en viktig sektor, og denne stortingsmeldingen viser
                        at vi tar dataspill på alvor. 

Med denne meldingen gjør vi det klart at dataspill er en del av Regjeringens
                        kultursatsing. Vi har fire hovedmål når det gjelder dataspill: Det skal
                        utvikles gode norske dataspill i ulike sjangre basert på norsk språk og
                        innhold. Vi skal ha en livskraftig norsk spillprodusentbransje. Norge skal
                        ha kompetanse, innovasjon og teknologiutvikling innen dataspill, og det skal
                        være trygt å bruke dataspill. 

Det er ambisiøse mål som krever konkrete tiltak. Derfor foreslår vi både nye
                        tiltak og styrker eksisterende ordninger. 

For å nå målet om livskraftige norske spillprodusentmiljøer som kan lage gode
                        dataspill for barn og unge, vil vi styrke den eksisterende
                        tilskuddsordningen til spillutvikling. Denne ordningen har vært en suksess,
                        og uten tilskudd hadde det ikke vært mulig å lage de fleste norskproduserte
                        spillene som har kommet de siste årene. Vi vil gi mer penger til denne
                        ordningen og sikre at det kommer ut enda flere gode spill. 

Det er også viktig at spillene blir lansert på en god måte, slik at de kommer
                        ut til forbrukerne. Vi vil derfor innføre en ny ordning med
                        lanseringstilskudd til dataspill, slik vi har på filmområdet. Slik kan
                        norske spilldistributører få hjelp i konkurransen med de store utenlandske
                        titlene. 

Vi vil videreføre den nordiske tilskuddsordningen til dataspill, Nordisk
                        dataspillprogram. Dette programmet har nylig blitt evaluert og er en suksess
                        som har styrket den nordiske spillindustrien. 

Regjeringen vil også utrede en innkjøpsordning for dataspill i bibliotek.
                        Flere bibliotek tilbyr allerede i dag dataspill, og det er behov for å
                        avklare de opphavsrettslige problemstillingene. Dette vil vi også behandle i
                        bibliotekmeldingen som kommer til våren. 

For å finansiere en økt satsing på tilskudd til dataspill foreslår vi å
                        utrede en utvidelse av sektoravgiften på film- og videogram til også å
                        omfatte dataspill. Dette er en avgift som film- og videobransjen har levd
                        med i mange år, og som har bidratt til en rekke viktige kulturtiltak på
                        filmområdet. I forbindelse med denne utredningen vil det bli gjennomført en
                        høring, slik at hele bransjen får anledning til å framføre sine synspunkter.
                        Det er ikke slik at Regjeringen har trukket en konklusjon på forhånd. Dette
                        går vi til med et åpent sinn. 

Dataspill er også en kilde til læring. Jeg er derfor glad for det utmerkede
                        innspillet som har kommet fra komiteens medlemmer fra regjeringspartiene om
                        å gjøre dataspill til et element i Den kulturelle skolesekken. Dette er et
                        forslag vi ser positivt på i departementet og vil ta med oss i det videre
                        arbeidet. 

Til sist til det fjerde målet: Vi behandler også enkelte problematiske sider
                        ved dataspill i meldingen, bl.a. voldsinnhold og problemskapende bruk. Vi
                        foreslår å styrke Medietilsynets informasjonsvirksomhet om trygg bruk av
                        dataspill, og vi vil undersøke hvor utbredt avhengighet av dataspill er. Vi
                        vet fra Hjelpelinjen for spilleavhengige at det også er en del henvendelser
                        som er knyttet til spill, som ikke har pengepremier involvert. Til dette
                        formålet vil vi bruke noe av avsetningen fra Norsk Tipping til tiltak mot
                        pengespill. 

Jeg tror dette er en sektor som både gir muligheter for gode arbeidsplasser,
                        for at Norge kan delta i et internasjonalt marked, og for at vi skaper
                        produkter med norsk innhold. Så tror jeg at det er viktige møtepunkt mellom
                        dataspillbransjen, filmproduksjon, som også bruker mange av de samme
                        teknologiene, og utvikling av læremidler og utviklingsprosjekter som styrker
                        utdanningssektoren, som jeg også kjenner til fra min tid som
                        utdanningsminister. Jeg tror nye læremidler også kan bruke noe av den
                        teknologien som dataspillsektoren bruker. 

Jeg er glad for at Norge har fått sin første stortingsmelding om dataspill –
                        sannsynligvis den første noe sted i verden. 

 Det blir replikkordskifte. 

 Som kjent er Fremskrittspartiet imot en sektoravgift på dataspill på linje
                        med den som er på film og dvd, som vi også var imot. Flertallet argumenterer
                        med at sektoravgiften kan gi mulighet for økt tilskuddsgrunnlag for
                        produksjon av norske dataspill. 

Da har jeg to spørsmål til statsråden. For det første: Når det gjelder
                        tilskudd til norske dataspill, er ikke dette konkurransevridende og i
                        konflikt med EØS-avtalen? For det andre: Hva er kriteriene for tilskudd til
                        produksjon av norske dataspill? 

 Det er mulig innenfor EØS-regelverket å gi tilskudd til dataspillproduksjon.
                        Vi har jo også i dag ordninger for det. Særlig de nordiske ordninger, hvor
                        de nordiske land har gått sammen om en slik støtteordning, har gitt gode
                        resultater. Vi må selvsagt sertifisere de ordningene vi eventuelt innfører
                        som nyordninger innenfor EØS-systemet, eller i hvert fall sikre oss at det
                        er innenfor regelverket. 

Men som jeg også sa i mitt hovedinnlegg, er sektoravgift noe vi utreder. Vi
                        har slett ikke konkludert her. Dersom det skulle bli aktuelt med en slik
                        sektoravgift, må den saken selvsagt tilbake til Stortinget til behandling.
                    

 Flere har ikke bedt om ordet til replikk. 

Flere har heller ikke bedt om ordet til sak nr. 4. 

(Votering, se side 1055) 





                    

 Under debatten har Knut Gjerde satt fram følgende forslag på vegne av
                            Fremskrittspartiet: 

«Stortinget ber Regjeringen legge til grunn for sitt videre arbeid
                                med dataspill at det ikke skal innføres noen sektoravgift.» 

Forslaget tas opp til votering. 

Votering:

Forslaget fra Fremskrittspartiet ble med 81 mot 23 stemmer ikke
                            bifalt.

(Voteringsutskrift kl. 20.59.37)

Komiteen hadde innstilt: 

St.meld. nr. 14 (2007–2008) – om dataspill – vedlegges protokollen. 

Votering:

Komiteens innstilling ble enstemmig bifalt.


                    
                    

 Etter ønske fra familie- og kulturkomiteen vil presidenten foreslå at
                        taletiden blir begrenset til 5 minutter til hver gruppe og 5 minutter til
                        statsråden. 

Videre vil presidenten foreslå at det ikke blir gitt anledning til replikker
                        etter de enkelte innlegg, og at de som måtte tegne seg på talerlisten utover
                        den fordelte taletid, får en taletid på inntil 3 minutter. 

– Dette anses vedtatt. 

 (ordfører for saken): Det forslaget som ligger foran oss i dag, der
                        forslagsstillerne ønsker å avvikle ordningen med statlige stipend og
                        garantiinntekter til kunstnere, har ikke fått veldig stor støtte i komiteen,
                        så jeg antar at forslagsstillerne kommer til å argumentere for sitt
                        standspunkt. Den argumentasjonen de hovedsakelig bruker, er at det er et
                        foreldet system, og at det bidrar til å «innskrenke bredden i kulturlivet». 

Flertallet er ikke enig i en sånn holdning. Flertallet mener faktisk det
                        motsatte, nemlig at det er en forutsetning for bredden i kulturlivet at vi
                        har et system med statlige stipend og garantiinntekt for kunstnere. Det er
                        også avgjørende for å få til den skapende virksomheten man ønsker i norsk
                        kulturliv, og det har vært en viktig planke for kunst- og kulturlivet i
                        Norge fram til nå. Vi mener faktisk at et sånt basissystem med stipend og
                        garantiinntekter har vært helt avgjørende for at vi i det hele tatt har fått
                        utviklet kunst her i landet. 

Det eneste vi er enige med forslagsstillerne om, er at det nok kommer til å
                        bli en debatt om dette i tiden framover. Grunnen til det er ikke at man
                        ønsker å avvikle systemene, men at man ønsker å se på innretningen av dem.
                        Man ønsker å se på hvordan de er organisert, man ønsker å se på hvor høye
                        ytelsene er, og hvordan de er organisert i forhold til andre inntekter hos
                        kunstnerne. Det foreligger her en levekårsundersøkelse – og det såkalte
                        Løken-utvalget – og jeg antar at statsråden vil komme tilbake til Stortinget
                        i den forbindelse. Da får vi muligheten til å diskutere om dette er en
                        riktig måte å innrette en sånn type støtte til kunstlivet på. Men at vi
                        trenger en støtte til kunstlivet, er det bred enighet om i denne sal. 

 Forslagsstillerne til dette Dokument nr. 8-forslaget, representantene Ulf
                        Erik Knudsen og Karin Woldseth, ber om at ordningen med statlige stipend og
                        garantiinntekter for kunstnere avvikles. I første omgang tar man til orde
                        for en halvering av utgiftene knyttet til 2009. Forslagsstillerne mener at
                        dette er en foreldet ordning som bl.a. bidrar til å «innskrenke bredden i
                        kulturlivet». 

Det er i grunnen noe merkelig å lese argumentasjonen fra representantene
                        Knudsen og Woldseth. På den ene sida skal man ha seg frabedt at komiteer
                        basert på faglig kompetanse tar avgjørelser om tildeling av stipend og andre
                        kulturmidler – på den andre sida vil man ikke at staten skal forestå
                        fordelingen. De heller knappe midlene som etter Fremskrittspartiets mening
                        kan gå til kunst og kultur, skal vel mer eller mindre følge en salgs- og
                        popularitetskurve, slik jeg forstår Fremskrittspartiet. For øvrig skal
                        markedet regulere det meste dersom partiet får det som de vil. 

Jeg er glad for at det er en felles politisk holdning hos alle andre partier
                        at en slik resept ikke er å anbefale. Stipender og andre tilskuddsordninger
                        for kulturfeltet er verken sovemedisin eller veien til lediggang. De
                        offentlige tilskuddene på kulturområdet er faktisk svært ofte innretta som
                        såkornsmidler, slik vi bruker offentlige penger på andre samfunnsområder for
                        å skape aktivitet og vekst. Jeg har, etter mange år i kulturlivet, til gode
                        å møte kunstnere som passivt vegeterer på de ordninger som finnes.
                        Tildelingene på kulturområdet er verken av den karakter eller i den
                        størrelsesorden at det er mulig. De bidrar tvert imot til å stimulere til
                        skapende og utøvende kunstnerisk virksomhet og dermed til vekst både på
                        kulturfeltet og på andre samfunnsområder. 

Vi bør sjølsagt ha en fortløpende diskusjon om alle de tilskuddsordningene vi
                        har i kulturlivet, og være åpne for å gjøre endringer i tråd med intensjonen
                        om å sikre kunstnere gode livs- og arbeidsvilkår. Og så må vi se til at
                        statlig støtte fordeles på best mulig måte. Dette har også vært Regjeringens
                        fokus, bl.a. gjennom det arbeidet Løken-utvalget har gjort, som også har
                        ført til forbedringer av tildelingsprosedyrer. Det er i tillegg gjort en
                        undersøkelse om inntekt og levekår blant kunstnere utført av
                        Telemarksforsking som viser at mange kunstnere hører til lavtlønnsgruppa og
                        derfor trenger et løft hva angår lønns- og livsvilkår. 

Som samfunn trenger vi kunsten og kunstnerne. Derfor må vi også ha offentlige
                        ordninger som sikrer at vi kan ha nettopp det. 

 Da garantiinntekten for kunstnere ble innført i 1977, var hovedmålet å «gi
                        kunstnerne økonomisk trygghet og mulighet til å ha kunstnerisk aktivitet som
                        sin hovedbeskjeftigelse.» Såfremt mottageren fortsetter å vise tilstrekkelig
                        kunstnerisk kvalitet, beholder man denne støtten til man går av med pensjon. 

Da man opprettet denne ordningen, la man også inn avkortingsregler i forhold
                        til hva man tjente på kunsten sin. Av dem som mottar garantiinntekt, er det
                        70 pst. som ikke får noen avkorting i inntekten fra staten, og som dermed
                        ikke tjener mer på kunsten sin enn fribeløpet, nemlig 66 000. Det betyr at
                        det er ca. 350 kunstnere som har garantert inntekt inntil de går av med
                        pensjon, og som ikke trenger å produsere og selge for mer enn 66 000 pr. år.
                        Det skulle jeg også ha greid med mitt kunsthåndverk. Denne garantiinntekten
                        oppfordrer ikke kunstnerne til å selge verkene sine, for da kan man komme
                        over fribeløpet på 66 000. Faren ved dette, slik Fremskrittspartiet ser det,
                        er at målet blir å få garantiinntekt fra staten, for deretter å ha svært
                        gode dager. Man kan fort bli for mett. Vi har sett eksempler på at dette har
                        vært utnyttet, og det var vel neppe det som var intensjonen den gangen man
                        startet med denne ordningen. 

Når det så gjelder kunstnerstipender, er det selvsagt ikke alt her vi ønsker
                        å røre ved. At en kunstner kan søke om reise- eller vikarstipend, ser vi
                        ikke på som noe egentlig problem – ett sted må også kunstnere kunne henvende
                        seg for å få påfyll av kompetanse. Men det som virkelig er til bekymring, er
                        at en stadig større gruppe kunstnere faktisk får dette stipendet. Antall
                        arbeidsstipend og andre statlige stipender øker. Det ble delt ut 387
                        arbeidsstipender og så mye som 12 000 andre statlige stipender i 2006. Og
                        det er lov å spørre seg om det er realistisk å tro at alle disse noen gang
                        vil kunne livnære seg av kunsten sin. 

Det som kanskje er det største dilemmaet, er at dette er statlige stipender,
                        hvor utvelgelsen skjer av fagutvalg i Kulturrådet. Det er sterke bindinger
                        til staten, noe som – enten man liker det eller ikke – gjør kunstneren
                        avhengig av staten. Og da koker det ned til at det er staten som til slutt
                        bestemmer hva vi skal se, høre og lese. 

For oss i Fremskrittspartiet er det viktig at det er stor bredde innenfor
                        kunst og kulturliv, men det viktigste må likevel være at man får mest mulig
                        tilbake for de ressursene man legger inn. Når man kan gå i tre år på
                        garantiinntekt uten å bli kontrollert, er jeg ikke sikker på om
                        garantiinntekten – og stipender for så vidt – blir noe annet enn en
                        sovepute. Det er svært få andre land som bruker statlige ressurser til å
                        avlønne utøvende kunstnere på den måten man gjør i Norge. Vi har tro på
                        annen stimulans, f.eks. kunstnerfellesskap, som i London, opplæring innen
                        regnskap og markedsføring av egne produkter – og ikke minst troen på egne
                        produkter – og kanskje gunstige skatteordninger som incentiver for å
                        stimulere kunstnere til å produsere nok til å kunne forsørge seg selv. 

Med dette tar jeg også opp forslaget vårt. 

 Representanten Karin S. Woldseth har tatt opp det forslaget hun refererte
                        til. 

  Dokument nr. 8:119 for 2007–2008 er et forslag fra Fremskrittspartiet om å
                        avvikle ordningen med statlige stipend og garantiinntekter til kunstnere.
                        Forslagsstillerne ber om at ordningen med statlige stipend og
                        garantiinntekter til kunstnere gjennomgås med sikte på en halvering av
                        utgiftene knyttet til ordningen i 2009. Primært ønsker forslagsstillerne å
                        avvikle ordningen umiddelbart fordi den etter deres mening er en foreldet
                        ordning, som bl.a. bidrar til å «innskrenke bredden i kulturlivet». 

Dette er SV helt uenig i. Forutsigbar økonomi for kunstnere vil heller føre
                        til et større mangfold og bredde. Det er viktig at det tilrettelegges for
                        ulike uttrykk, slik at vi får et mangfold av uttrykk for barn og unge og det
                        voksne publikum. Denne type støtte er avgjørende og har stor betydning for
                        kunstnerisk aktivitet og frihet på en rekke felt. 

SV har gjennom flere stortingsperioder foreslått en gjennomgang av kunstneres
                        levekår, og vi er glad for at det nå er gjort. Mange kunstnere har
                        utforutsigbare inntekter og kan ikke leve av sin kunst. Det er alvorlig
                        fordi det kan føre til at unge mennesker ikke tør eller vil satse på
                        utvikling av kunsten sin. Vi har også store utfordringer med
                        pensjonsrettigheter og, ikke minst, med likestilling. Det er en stor
                        utfordring at det f.eks. ikke er nok roller for eldre kvinner. 

Rapporten fra Løken-utvalget og undersøkelsen om inntekt og levekår blant
                        kunstnere – utført av Telemarksforsking-Bø – har nylig vært på høring. SV er
                        enig med statsråden i at disse rapportene med tilhørende høringssvar vil
                        være nyttige grunnlagsdokumenter for det videre arbeidet med å sikre
                        kunstnere gode livs- og arbeidsvilkår. Her henviser vi til brevet fra
                        statsråden til komiteen 12. september 2008. 

Det har vært bred politisk enighet de siste årene om å bevare ordningen med
                        stipend og garantiinntekter. Debatten knyttet til disse ordningene har i
                        overveiende grad dreid seg om måten denne typen statlige støtteordninger er
                        innrettet på – ikke at man skal fjerne dem. SV mener at dette fortsatt skal
                        være utgangspunktet, men vi er, som komiteens flertall, åpne for i samarbeid
                        med kunstnerne å gjøre endringer i tråd med intensjonen, for å sikre dem
                        gode livs- og arbeidsvilkår. 

Til slutt: SV legger til grunn, sammen med flertallet, at Regjeringen kommer
                        tilbake til Stortinget i egnet sammenheng med en vurdering av videreføring
                        av garantiinntekten og av ulike typer stipendordninger samt andre relevante
                        forhold vedrørende kunstneres livs- og arbeidsvilkår. 

 Stipend og garantiinntekter bidrar til å gi kunstnere som har vist at de
                        leverer kunst av høy kvalitet, økonomisk frihet til å konsentrere seg om
                        kunstneriske ideer og kunstnerisk utvikling. Jeg leser forslaget dit hen at
                        representantene mener at stipend og garantiinntekter hindrer en
                        markedsstyring av kunsten. Dersom kunsten skal styres av markedet alene, vil
                        kunstneren bli tvunget til kun å tenke kommersielt. Jeg har problemer med å
                        se at det kan bidra til mangfold og bredde. 

Jeg er derfor glad for at komiteens flertall er enig i at statlige
                        støtteordninger til kunstnere er av avgjørende betydning for kunstnerisk
                        aktivitet og frihet i flere sjangre, og at de bidrar til å skape bredde og
                        mangfold i norsk kulturliv. 

Ett av punktene i Kulturløftet er å bedre levekårene for kunstnere. I Kultur-
                        og kirkedepartementets budsjettforslag for 2009 foreslår vi derfor å øke
                        antallet arbeidsstipend med 15 samt å øke stipendets størrelse med 10 000
                        kr. Jeg er opptatt av at departementets ordninger skal være innrettet slik
                        at de gir mest mulig kunst av høy kvalitet, og at de sikrer kunstnerne
                        akseptable livs- og arbeidsvilkår. 

Telemarksforsking har nylig gjennomført en levekårsundersøkelse som viser at
                        det kan være svært vanskelig å livnære seg som kunstner, og at mange
                        kunstnere er fattige. Den gjennomsnittlige kunstneriske inntekten i 2006 var
                        på ca. 190 000 kr – betydelig lavere enn gjennomsnittsinntekten til de
                        fleste andre yrkesgrupper. Avstanden mellom de som tjener mest, og de som
                        tjener minst, er stor. På bunnen ligger billedkunstnere, kunsthåndverkere og
                        kunstneriske fotografer med gjennomsnittsinntekter fra kunstnerisk arbeid på
                        henholdsvis 86 000 kr, 109 000 kr og 62 000 kr. Resultatene gjør oss mer
                        sikre på at stipend- og garantiinntektsordningene treffer godt, fordi det
                        først og fremst er kunstnergrupper med lite kommersielt potensial som mottar
                        stipend og garantiinntekter. 

Løken-utvalget viser i sin rapport til at kunstnersamfunnet har endret seg
                        betraktelig siden garantiinntektsordningen ble utformet på 1970-tallet, og
                        anbefaler å utfase garantiinntektsordningen til fordel for arbeidsstipend.
                        Departementet vil se nærmere på høringssvarene til Løken-utvalgets
                        innstilling og komme tilbake til Stortinget med en vurdering av hvordan
                        kunstnerpolitikken bør utformes. 

En kunstner som er tildelt garantiinntekt, beholder den til vedkommende når
                        pensjonsalder. I forskrift om statens stipend og garantiinntekter for
                        kunstnere heter det: 

«Dersom det blir vedtatt at garantiinntektsordningen skal opphøre eller
                            begrenses, skal de kunstnere som innehar garantiinntekt og berøres av
                            forholdet, på annen måte gis tilfredsstillende støtte frem til
                            folketrygdens pensjonsalder, såfremt de for øvrig ville oppfylt kravene
                            til garantiinntekt.» 

Det er med andre ord kun ledige garantiinntekter – ca. 20 og 30 i året – som
                        kan omdisponeres til andre formål. Hvis representantforslaget om å halvere
                        kostnadene til stipend og garantiinntekter fikk flertall, ville det i 2009 i
                        praksis bety at det er bevilgningen til arbeidsstipend og diversestipend som
                        faller bort. Det ville bety at et av våre viktigste kunstnerpolitiske
                        virkemidler for å sikre mangfold og bredde i tilbudet av billedkunst,
                        musikk, scenekunst, litteratur og annet ville være borte. Jeg er derfor glad
                        for at det ser ut til at dette forslaget ikke får flertall i Stortinget.
                    

 Flere har ikke bedt om ordet til sak nr. 5. 

(Votering, se side 1055) 





                    

 Under debatten har Karin S. Woldseth satt fram følgende forslag på vegne
                            av Fremskrittspartiet: 

«Stortinget ber Regjeringen sørge for en gjennomgang av ordningen med
                                statlige stipender og garantiinntekter til kunstnere med sikte på en
                                halvering av kostnadene i ordningen i 2009.» 

Det voteres alternativt mellom dette forslaget og innstillingen fra
                            komiteen. 

Komiteen hadde innstilt: 

Dokument nr. 8:119 (2007–2008) – representantforslag fra
                        stortingsrepresentantene Ulf Erik Knudsen og Karin S. Woldseth om avvikling
                        av ordningen med statlige stipend og garantiinntekter til kunstnere –
                        bifalles ikke. 

Votering:

Ved alternativ votering mellom komiteens innstilling og forslaget
                            fra Fremskrittspartiet ble innstillingen bifalt med 81 mot 22
                            stemmer.

(Voteringsutskrift kl. 21.00.39)


                    
                    

 Etter ønske fra energi- og miljøkomiteen vil presidenten foreslå at taletiden
                        blir begrenset til 5 minutter til hver gruppe og 5 minutter til statsråden. 

Videre vil presidenten foreslå at det blir gitt anledning til inntil fem
                        replikker med svar etter innlegg fra medlemmer av Regjeringen innenfor den
                        fordelte taletid. 

Videre blir det foreslått at de som måtte tegne seg på talerlisten utover den
                        fordelte taletid, får en taletid på inntil 3 minutter. – Det anses vedtatt.
                    

 (ordfører for saken): Forslaget fra Kristelig Folkeparti setter fokus på et
                        reelt miljøproblem. 

Hvert år blir det ifølge World Watch Institute produsert mellom 4 og 5
                        billioner plastposer. Her må jeg legge til at det har sneket seg inn en
                        liten feil i merknaden fra Høyre, Kristelig Folkeparti og Venstre, hvor man
                        henviser til «trillioner» – men det er det engelske begrepet. 

Dessverre blir en svært liten andel resirkulert. Mange av plastposene ender
                        opp i naturen, hvor det tar opptil flere hundre år å bryte dem ned. Det gjør
                        plastposer til et internasjonalt, men også et nasjonalt miljøproblem. I
                        tillegg er produksjonen av plast avhengig av olje. 

Dette er komiteen helt enig i. Komiteen er derimot uenig i synet på
                        forurenser betaler-prinsippet, om plastposens reelle kostnad i form av
                        miljøskader skal reflekteres i posens pris, eller om en skal sette inn andre
                        tiltak for å begrense omfanget av plastposebruken. 

Komiteens mindretall, bestående av Høyre, Kristelig Folkeparti og Venstre,
                        peker på at en miljøavgift eller andre tiltak vil kunne redusere omfanget.
                        Andre tiltak vil kunne inkludere forbud og andre former for lovregulering og
                        frivillig samarbeid med butikkene. 

Plastposer har en rekke praktiske egenskaper som gjør dem svært populære. De
                        er lette, rimelige og vanntette. Sammenliknet med papirposer er de dessuten
                        mindre energikrevende å produsere, de skaper mindre forurensing og mindre
                        avfall. Gode alternativer til plastposer vil derfor være gjenbruksposer og
                        handlenett som er laget av kraftigere stoff, og som gjør at de kan brukes
                        flere ganger, eller poser laget av stivelse fra matavfall eller andre
                        miljøvennlige løsninger. Det er også mulig i større grad enn i dag å bruke
                        plastposene flere ganger dersom det blir større bevissthet rundt plastposens
                        uheldige miljøvirkning. 

Det er samtidig viktig å peke på at plastposene i stor utstrekning også
                        brukes som emballasje for husholdningssøppel. Det er noe som i tillegg må
                        adresseres. Jeg vil legge til at det beste hadde vært dersom man fant et
                        tilsvarende produkt laget med langt mindre konsekvenser for miljøet. Det bør
                        være fullt mulig. 

Jeg vil anta det er en samlet komité som mener det er positivt at Statens
                        forurensningstilsyn er gitt i oppdrag å sørge for en kartlegging av
                        miljøkonsekvensene av dagens bruk av plastposer og alternativene til disse.
                        Dette kartleggings- og vurderingsarbeidet skulle ha vært avsluttet.
                        Eventuelle virkemidler på bakgrunn av denne evalueringen er utsatt. Det er
                        synd. 

Statsråd Solheim var usedvanlig klar i sine uttalelser til NRK: 

«I Kina forbyr de plastposer, i Irland har de lagt avgifter på poser og i
                            Australia diskuteres det å innføre et forbud. Da kan ikke vi være
                            dårligere». 

NRK meddelte videre at Solheim håpet å se en forandring i løpet av året,
                        enten gjennom et stortingsvedtak eller gjennom samarbeid med bransjen. Jeg
                        håper dette ikke er nok et eksempel på at det i Regjeringen er forskjell
                        mellom ord og handling. 

La meg avslutningsvis rette en kommentar til Fremskrittspartiets merknad om
                        innføring av deponiforbud fra 1. juli 2009, som dermed vil bety at det meste
                        av norske plastposer etter bruk vil gå til forbrenning i
                        energigjenvinningsanlegg. I og med, slik Fremskrittspartiet presiserer, at
                        den gode brennverdien i plastposene nå blir utnyttet, vil det medføre mindre
                        bruk av olje eller gass for å øke temperaturen i forbrenningsanleggene. Det
                        tror jeg ingen er uenig i. Men et slikt standpunkt vil dessverre ikke bety
                        noe som helst for å redusere den utstrakte bruken av plastposer, ei heller
                        den miljøbelastning det medfører. 

Jeg vil avslutningsvis ta opp det forslaget som Høyre står sammen med
                        Kristelig Folkeparti og Venstre om. 

 Representanten Peter Skovholt Gitmark har tatt opp det forslaget han
                        refererte til. 

 Statsråden har i sitt brev til komiteen understreket sitt personlige
                        engasjement i denne saken. Allerede før dette forslaget ble fremmet av
                        Kristelig Folkeparti, hadde han bedt SFT om å foreta en kartlegging av
                        miljøkonsekvenser av dagens bruk av plastposer og alternativene til disse. 

Resultatene av kartleggingen er omtalt i forslag til statsbudsjett som skal
                        debatteres her i salen på mandag. Kartleggingen viser at flerbruksposer av
                        plast eller tekstiler er mest miljøvennlig, forutsatt at de gjenbrukes
                        tilstrekkelig mange ganger. Plastposer kommer likevel bedre ut miljømessig
                        enn papirposer. 

Det framkom også i undersøkelsen at plastposer utgjør en vesentlig del av
                        husholdningenes avfallshåndtering. Rundt 80 pst. av plastposene blir brukt
                        som emballasje for avfall. Dette er gjerne etter-gjenbruk, på den måten at
                        de har vært benyttet som emballasje for varer til husholdet. I tillegg kom
                        det fram av kartleggingen at en svært liten del av plastposene ender opp i
                        naturen, hvilket er veldig positivt. 

Samtidig som det forekommer en viss grad av gjenbruk, utgjør plastposer en
                        miljøutfordring. I kartleggingen fra SFT påpekes det at det forbrukes flere
                        plastposer enn nødvendig, og selv om 80 pst. benyttes til avfallshåndtering,
                        er det altså 20 pst. som havner i søpla. Med et forbruk på nærmere 1
                        milliard plastposer i året i nasjonen Norge utgjør disse 20 pst. et
                        betydelig antall og dermed en betydelig miljøutfordring. 

Plastposer som miljøutfordring er det blitt betydelig fokusert på også
                        internasjonalt, og forbud og andre lovreguleringer er innført flere steder.
                        I Los Angeles og San Francisco forbyr myndighetene butikker å dele ut
                        plastposer. Kundene må heller ha med egen pose – eller de kan kjøpe billige
                        poser laget av papir eller annet nedbrytbart materiale. 

Et generelt forbud mot plastposer i Norge ligger nok et stykke fram i tid,
                        særlig når plastposer utgjør en så stor del av vår avfallshåndtering.
                        Alternativer må foreligge først. Likevel er det mye som kan gjøres for å snu
                        forbruket og øke gjenbruket, og jeg er veldig glad for at statsråden har et
                        så sterkt personlig engasjement i denne saken. 

 Flertallet i denne saken viser i innstillingen til at de avventer svar fra
                        SFT på en anmodning fra Miljøverndepartementet om å kartlegge
                        miljøkonsekvensene av dagens bruk av plastposer og alternativene til disse. 

Svaret fra SFT til Miljøverndepartementet foreligger, det – jeg fant det på
                        Internett, på hjemmesidene til SFT. Det er datert 1. september. Der
                        presiserer de: 

«Plastbæreposer spiller en viktig rolle i dagens avfallshåndtering, og
                            ca. 82 % gjenbrukes på en eller annen måte: 60 % av posene benyttes til
                            å emballere restavfall, ytterligere 22 % brukes som emballasje på
                            panteflasker, metall, glass og klær til returpunkter. De resterende 18 %
                            av plastbæreposene ombrukes ikke til avfallshåndtering: 15 % leveres til
                            materialgjenvinning og 3 % legges i restavfallet.» 

De har ikke oversikt over i hvor stor grad disse posene brukes om igjen til
                        ulike husholdningsformål før de kasseres. Videre sies det: 

«Statistikk over forbruk, sammenholdt med antall poser i avfallsstrømmen,
                            viser at en svært liten andel bæreposer utgjør et potensielt
                            forsøplingsproblem.» 

På bakgrunn av dette mener SFT at det ikke er behov for statlige virkemidler
                        for å redusere bruken av plastbæreposer. 

Mindretallet, bl.a. Høyre, mener at avgift er det rette virkemiddelet for å
                        få ned bruken av disse posene. Tar man SFTs svar på alvor, er det ikke det
                        de anbefaler. De mener at det ut fra en totalvurdering ikke er behov for å
                        ta posene ut av markedet. De mener at reduseringen av antall plastposer
                        allerede er i gang, da handlenett har fått økt oppmerksomhet den siste
                        tiden. 

Det samme mindretall viser også til uttalelser fra statsråd Erik Solheim
                        angående restriksjoner/forbud i andre land mot bruk av plastposer. SFT mener
                        at tiltak «som er satt inn for å begrense bruken av plastposer
                        internasjonalt, er alt vesentlig rettet mot poser som er tynnere og lettere
                        enn dem som brukes i Norge, og årsaken er stort sett problemer knyttet til
                        forsøpling og tilstopping av avløpssystemer». 

Jeg vil også peke på at det petroleumsbaserte råstoffet som brukes til å
                        produsere plastposer, er et restprodukt etter raffinering av råolje til
                        høyverdig drivstoff, og med innføringen av deponiforbud fra 1. juli neste år
                        vil det aller meste av norske plastposer etter bruk gå til forbrenning i
                        energigjenvinningsanlegg. Med den gode brennverdien i plastposer vil
                        forbrenning av slike i noen grad kunne redusere behovet for bruk av olje
                        eller gass for å øke temperaturen i forbrenningsanleggene. 

Dette er en litt underlig sak – en skulle nesten tro det var en hastesak. Det
                        er jo en kartlegging på gang, og da er det litt underlig at man ikke kunne
                        vente på resultatet av den kartleggingen. Da ville saken fått et helt annet
                        utfall. 

Det undrer meg også at Høyre støtter denne avgiften. Det gjør ikke
                        Fremskrittspartiet. 

 Statens forurensningstilsyn har henvendt seg til ulike konsulentmiljøer for å
                        få gjennomført en kartlegging av miljøkonsekvensene av dagens bruk av
                        plastposer og alternativer. Vi var mange som var spente på den kartlegginga
                        som skulle gjøres. Jeg tenkte jeg skulle referere det som ble konklusjonen
                        hos SFT: 

«Vurderingen av forskjellige typer bæreposer viser at plastposer i et
                            livsløpsperspektiv kommer bedre ut miljømessig enn papirposer.
                            Plastbæreposene spiller dessuten en viktig rolle i dagens
                            avfallshåndtering: Ca. 80 % av dem brukes som emballasje av avfall fra
                            husholdningene. Undersøkelser viser at en svært liten andel av
                            plastbæreposene havner i naturen. Handlenett av plast eller tekstiler er
                            mest miljøvennlige, forutsatt at de brukes tilstrekkelig mange ganger. 

Tiltak som er satt inn for å begrense bruken av plastposer
                            internasjonalt, er alt vesentlig rettet mot poser som er tynnere og
                            lettere enn dem som brukes i Norge, og årsaken er stort sett problemer
                            knyttet til forsøpling og tilstopping av avløpssystemer. 

SFT mener at det ut fra en totalvurdering ikke er et særskilt behov for å
                            ta ut plastbæreposene fra markedet, selv om det er ønskelig at forbruket
                            av posene reduseres noe. Bruk av handlenett har fått økt oppmerksomhet
                            den siste tiden, og markedsføres nå i større grad enn før. Dette er
                            positivt, og i dagens situasjon ser SFT derfor ikke behov for at det
                            settes inn nye, statlige virkemidler for å redusere forbruket av
                            plastbæreposer. SFT anbefaler likevel at utviklingen følges, og skulle
                            det vise seg at bransjens egeninitierte tiltak ikke fører fram, vil SFT
                            vurdere behovet for nye virkemidler.» 

Slik det ser ut nå, syns jeg derfor det er vanskelig å skulle argumentere for
                        et generelt forbud mot plastposer. Jeg mener allikevel at vi bør se på
                        virkemidler for å få bukt med den unødvendige plastposebruken, slik også SFT
                        påpeker, at det er et overforbruk i forhold til hva som er nødvendig. 

Den 9. mars 2008 meldte NRK at hver plastpose vi kaster, tar det 100 år å
                        bryte ned i naturen. I Norge kaster vi 1 milliard poser hvert år. Samtidig
                        er det slik, i hvert fall ifølge SFT, at det heldigvis er få plastposer som
                        faktisk havner ute i naturen, og at 80 pst. brukes til avfallshåndtering.
                        Allikevel er det en andel som ikke blir brukt på nytt. Vi har mange
                        alternativer, og vi kan også utvikle mange alternativer som er mer
                        miljøvennlige – hvis vi vil. 

Det er også slik at dette kan være et internasjonalt problem. Vi har sett
                        programmer om det på TV. I forskjellige medier har det vært rapportert om
                        fugler, f.eks., som får i seg plast fra plastposer som ligger og flyter
                        rundt i hagene. Verdensarvområder er forsøplet. Vi har i det hele tatt et
                        stort avfallsproblem, som også får konsekvenser for naturen og for
                        dyrelivet. Vi skal jo diskutere avfallsproblematikk i breiere forstand
                        seinere i dag. 

Nå er det slik i denne saken at Høyre, Kristelig Folkeparti og Venstre mener
                        at man bør innføre en miljøavgift på plastposer, i tråd med forurenser
                        betaler-prinsippet. Jeg mener at vi må vurdere ulike virkemidler, inkludert
                        en avgift, for å få ned den unødvendige plastposebruken. For eksempel er det
                        sikkert mange av oss som har fått utdelt handlenett det siste året. I hvert
                        fall har jeg en hel bunke hjemme. Til tross for det er sikkert de fleste av
                        oss ganske sløve med å ta med oss det handlenettet når vi skal i butikken.
                        Jeg tror at hvis en bærepose hadde kostet f.eks. 5 kr, ville mange av oss
                        vært flinkere til å ta med oss det handlenettet. Det er et eller annet med
                        at vi kan skape vaner, og det er lett å påvirke vaner i befolkningen. Det
                        viser også historien. Erik Solheim viste i sin uttalelse tidligere til at vi
                        fort har vent oss til mobiltelefoner. Vi kan også vise til røykeloven som et
                        eksempel på at befolkninga venner seg til nye ting. 

Konklusjonen er at jeg mener at vi bør følge dette feltet videre, og, som
                        også SFT sier, bør vi vurdere ulike virkemidler. Jeg syns også vi skal holde
                        døra åpen for å vurdere avgifter på dette feltet. 

Gunn Olsen hadde her overtatt presidentplassen.
                    

 Miljø- og utviklingsminister Erik Solheim er flink til å fremme nye politiske
                        initiativ i media. Mange av initiativene er gode og prisverdige. Kristelig
                        Folkeparti og SV har jo mye til felles i miljø- og utviklingspolitikken.
                        Problemet er at kun et fåtall av statsrådens initiativ kommer til politisk
                        behandling i Stortinget. Mange av forslagene dør også ut og gravlegges etter
                        et godt oppslag. Dette synes dessverre kanskje også å være tilfellet i denne
                        saken, med mindre ministeren har noen gode nyheter å komme med til oss her i
                        Stortinget i dag. 

Det har tidligere i debatten vært referert til statsrådens uttalelse til NRK
                        den 9. mars i år, der han sier at vi kan vel ikke være dårligere i Norge.
                        Han viser til Irland, han viser til Kina, han viser til Australia – der det
                        er forbud, der det er avgift, og der det diskuteres et forbud. Han ønsker
                        ifølge NRK å få på plass noen endringer i løpet av året, enten gjennom et
                        stortingsvedtak eller gjennom et samarbeid med bransjen. Og det er der vi er
                        i dag. 

I dag ligger saken til behandling her i Stortinget, og regjeringspartiene har
                        mulighet til å fatte det stortingsvedtaket som statsråden ønsket seg på NRK
                        i mars. 

Regjeringsfraksjonen har i innstillingen ofret én merknad på denne saken. I
                        merknaden viser de til SFTs utredning av miljøkonsekvensene av dagens bruk
                        av plastposer. Regjeringspartiene og Fremskrittspartiet påpeker: 

«Disse utredningene vil kunne gi et viktig grunnlag for å vurdere mulige
                            tiltak som kan sikre en bærekraftig reduksjon i forbruket av
                            plastposer.» 

De samme partiene viser også til statsrådens svarbrev til komiteen datert 22.
                        mai, hvor han sier følgende: 

«Etter at kartleggingsarbeidet er avsluttet, vil Regjeringen arbeide for
                            å få på plass eventuelle virkemidler så raskt som mulig.» 

Kartleggingen ble avsluttet 1. september, og Regjeringen har sittet på
                        sluttrapporten i to måneder. Jeg er derfor spent på å høre hva statsråden
                        kommer til å foreta seg på bakgrunn av denne rapporten, og jeg forventer at
                        han kommer med dette i sitt innlegg. 

Jeg har registrert at SFT i sin anbefaling til departementet fraråder å
                        fjerne plastposene fra det norske markedet fordi 60 pst. av plastbæreposene
                        gjenbrukes som emballasje for restavfall fra husholdningene, og 22 pst.
                        brukes om igjen til emballasje for panteflasker, metall, glass og klær til
                        returpunkter. De resterende 18 pst. brukes ikke i avfallshåndteringen. 

SFT peker samtidig på at det produseres flere plastbæreposer enn nødvendig i
                        Norge, og at det vil være en viss miljøgevinst å erstatte noen av posene med
                        bærenett av plast eller tekstiler. Jeg tror ikke denne erstatningen kommer
                        til å skje hvis ikke plastposene blir dyrere. 

Kristelig Folkeparti ber i dag Regjeringen fremme forslag for Stortinget om å
                        innføre tiltak som kan føre til at vi klarer å få redusert forbruket av
                        plastposer på en bærekraftig måte. Siden plastposene er miljøskadelige, har
                        vi tatt til orde for en miljøavgift. Miljøavgifter vil vise posens reelle
                        kostnader i form av de miljøskadene de gir. Dette vet vi også vil påvirke
                        dem som kjøper plastposer til seg selv, i forhold til at de også tar hensyn
                        til de miljøskadene de påfører andre. 

I den debatten vi har hatt så langt, har mange snakket om forbud. Som
                        forslagsstiller har jeg aldri tatt til orde for et forbud, men vi utfordrer
                        Regjeringen til å innføre miljøavgift eller andre tiltak som kan sikre at
                        forbruket av plastposer reduseres på en bærekraftig måte. Jeg viser til
                        Irland, som la på 50 øre og fikk en reduksjon på 90 pst. 

På bakgrunn av statsrådens tydelige utsagn i media og det faktum at hans
                        partifeller her i dag vil stemme ned dette forslaget, er jeg spent på å høre
                        hva han vil foreta seg i forhold til de tydelige uttalelsene han kom med på
                        NRK 9. mars dette år. 

 (komiteens leder): Venstre deler fullt og helt ambisjonen om å redusere
                        omfang og bruk av plastposer. Det vil bidra til mindre forsøpling, og det
                        vil gi mindre ressurssløsing. SFT har kommet med et viktig innspill i denne
                        debatten, som setter det inn i en sammenheng som er verdt å ha med seg. Men
                        hovedkonklusjonen står likevel fast: Det bør være en målsetting å få
                        redusert bruken av plastposer. Hvis en mener det, er det naturlig å støtte
                        det forslaget som i dag fremmes av mindretallet. Det er et opplegg der en
                        bestiller en vurdering av ulike tiltak som kan redusere bruken av
                        plastposer. En nevner ikke forbud som et aktuelt tiltak, en nevner en mulig
                        avgift. Dette er et område hvor det ikke ville være unaturlig at forurenser
                        betaler-prinsippet ble lagt til grunn. Men jeg registrerer at
                        regjeringspartienes engasjement for å ta dette prinsippet i bruk er lite,
                        enten det gjelder de små eller de større sakene. 

Jeg merket meg en entusiastisk og oppspilt statsråd som i vinter tok til orde
                        for avgift eller forbud mot plastposer. Han sa at det er så mange ting vi
                        har lært oss å være foruten, så vi må også kunne lære oss å være foruten
                        plastposer. Opposisjonen har ikke tatt til orde for forbud. Jeg har
                        registrert at da lyset fra TV-kameraene forsvant, ble også engasjementet i
                        denne saken åpenbart borte i statsrådens parti. Det er et nytt eksempel på
                        at det er stor avstand mellom de meldingene en gir, de forventningene en
                        skaper, og det en faktisk leverer. Det ser vi når det gjelder
                        biomangfoldloven, som det er en skandale at fortsatt ikke er kommet til
                        Stortinget. Vi så det senest sist uke, da regjeringspartiene var med på å
                        stemme ned en speilvending av «nei-takk»-ordningen når det gjelder
                        uadressert reklame, som kunne ha bidratt til å få redusert volumet av
                        papiravfall betydelig. En ser òg at en heller ikke tar fatt i mulighetene
                        for å redusere ressurssløsingen knyttet til distribusjon av
                        telefonkatalogen. 

Jeg ser med store forventninger fram til statsrådens redegjørelse om hvordan
                        han vil lande denne saken, i tråd med de store forventningene han skapte i
                        vinter. 

 Jeg har gått inn i denne saken med et sterkt ønske om å redusere bruken av
                        plastposer i Norge, egentlig av to grunner: Den ene er det som er framhevet
                        her, nemlig at det er et visst forurensningsproblem med dem – kommer de ut i
                        naturen, kan de ha skadelige virkninger, ikke minst for fugl og på annen
                        måte – men også fordi jeg tror det er et sterkt ønske i befolkningen om å
                        kunne gjøre noe i sitt daglige liv som har betydning for de store
                        spørsmålene om klima, som ikke bare kan løses med globale tiltak og tiltak
                        på steder som Melkøya eller Mongstad, men som også folk ønsker å kunne gi
                        sitt lille bidrag til. Utgangspunktet har helt klart vært hvordan vi kan få
                        redusert mengden av plastposer, og hvordan vi kan tilfredsstille det ønsket
                        i befolkningen. Vi bruker altså om lag 1 milliard plastposer i året, men de
                        fleste av dem går til avfallshåndtering. 

Før jeg går på selve saken, vil jeg bare si at jeg sporer en viss ironi hos
                        de to foregående talere rundt ordet «engasjement». Jeg mener det er altfor
                        lite engasjement i Norge. Engasjerte politikere er ikke noe skjellsord for
                        meg. Jeg synes det er flott at Kvassheim er engasjert i miljøspørsmål, og
                        det samme med Kristelig Folkeparti. Vi bør ha mer engasjement og ikke
                        mindre. La oss ikke gjøre begrepet «engasjert politiker» til noe som er
                        kritikkverdig. Jeg sier det om alle. 

Men engasjement er ikke nok. Man må også ha et faglig grunnlag for det man
                        gjør. Det faglige grunnlaget bad vi Statens forurensningstilsyn om å komme
                        med, og det er grundig referert av flere av talerne her. Deres faglige
                        vurdering er at plastposer er et bedre alternativ enn papirposer. Jeg ser
                        ikke noen annen mulighet til å kontrollere det. Den faglige vurderingen
                        ligger helt åpent tilgjengelig, og så må andre eventuelt komme med
                        alternative faglige vurderinger. Jeg kan ikke gjøre annet enn å forholde meg
                        til at dette er den beste faglige vurderingen som for øyeblikket eksisterer
                        i Norge, og den sier at plastposer er et bedre alternativ enn papirposer.
                        Det er da ingen grunn til å forsøke å dreie forbruket i retning av
                        papirposer. 

Den sier også at 80 pst. av plastbæreposene brukes som emballasje for avfall
                        fra husholdningene. Skal man få redusert plastposemengden, må man altså gi
                        et alternativ til denne søppelhåndteringen i hjemmene. Men SFTs vurdering er
                        at dette for øyeblikket er det beste alternativet. Det som er forbudt i
                        andre land, er i all hovedsak helt andre typer plastposer med helt andre
                        skadelige effekter enn dem vi nå bruker i Norge. 

Vi ser i en del land at man kan oppnå betydelige resultater i avtaler og
                        samarbeid med bransjen. For eksempel inngikk miljøverndepartementet i
                        Storbritannia i mars i år en avtale med seks store bransjeorganisasjoner og
                        22 ledende butikker om å redusere bruken av plastposer med 25 pst. innen
                        utløpet av året. Butikkene meldte nylig tilbake til myndighetene at de ved
                        utgangen av året vil ha innfridd det målet med god margin. 

Det jeg ser som hensiktsmessig framover nå, er å innkalle til et møte med de
                        viktigste bransjeorganisasjonene. Det er de fire store dagligvarekjedene, og
                        som en gest til Kristelig Folkeparti vil vi også innby Vinmonopolet til et
                        slikt møte. Det er fra de store matvarekjedene og Vinmonopolet plastposene i
                        hovedsak kommer, og vi vil se på hvordan vi i samarbeidet med dem kan
                        redusere den unødige bruken av plastposer, få ned totalvolumet og tilby
                        bedre alternativer i form av tekstiler og andre alternativer. Jeg synes det
                        er dumt nå å avvise den ideen opposisjonen kom med, om en avgift. La det
                        være et virkemiddel som vi kan diskutere i dialogen med bransjen. Jeg tror
                        at bare det at vi har fått en bred debatt om forbud, har stimulert bransjen
                        til raskere tiltak enn hva som ellers ville kommet. Ikke for å si noe
                        kritisk om noen, men det er normalt slik at det er ingenting som stimulerer
                        til raskere endring enn en trussel om et forbud eller avgifter. 

Hvorvidt avgift er praktikabelt, får en framtidig dialog med bransjen vise.
                        Nå er det jo i realiteten allerede slik at de fleste betaler en pris for en
                        plastpose i Norge, som er høyere enn den prisen som har virket avskrekkende
                        i en god del andre land. Det er ikke noe enkelt regnestykke hvilken avgift
                        som eventuelt vil være avskrekkende. Miljøverndepartementet ønsker nå å gå i
                        en dialog med de store matvarekjedene og Vinmonopolet for å se hvordan vi i
                        fellesskap kan få dette ned. Alle har vist interesse for en slik dialog, og
                        mange har allerede hatt vesentlige tiltak på dette området. I dialogen vil
                        avgift være et av spørsmålene som eventuelt blir vurdert sammen med de mer
                        positive tiltakene, hvordan de alle kan legge mer til rette for andre
                        alternativer enn plastposer i sitt sortiment. 

 Det blir replikkordskifte. 

 SFT har gjort en grundig undersøkelse av dette problemet, og de anbefaler
                        ikke at en skal sette i gang med offentlige virkemidler. På grunnlag av det
                        har jeg et spørsmål til statsråden: Kan statsråden avkrefte at det er
                        aktuelt for Regjeringen å fremme forslag om å innføre en plastposeavgift?
                    

 Nei, jeg vil ikke avkrefte at det er en mulighet som vi vil vurdere. Den må
                        inngå i dialogen med bransjen, og vi har ingen konkret plan om å gjøre det.
                        I en dialog med bransjen vil det være veldig dumt å starte dialogen med å
                        binde seg på hender og føtter når det gjelder hvilke tiltak som kan være
                        aktuelle. Først og fremst ønsker vi en dialog med bransjen om de positive
                        tiltakene, hvordan man bedre kan legge til rette for alternativer, hvordan
                        alternativene til plastposene kan bli billigere, bedre utstilt, hyggeligere
                        å bruke og mer framtredende i sortimentet. Så vil en avgift være noe som må
                        vurderes i den sammenhengen. 

 Jeg er glad for at vi har engasjerte statsråder. Jeg tror vi trenger flere
                        engasjerte både statsråder og politikere, men vi håper jo at engasjementet
                        kan føre til politisk endring. Jeg tror, som statsråden, at mange i
                        dagliglivet ønsker å være med på den store klimadugnaden. Ved at vi klarer å
                        gjøre noe med forbruket av plastposer kan man være med på den store
                        dugnaden. Jeg skjønner nå at statsråden vil gå i samtale med bransjen, at
                        det er bransjen som skal endre seg og være med på å legge til rette, slik at
                        vi kan endre oss. Han viser til Storbritannia og de endringene som de har
                        klart å få til der. 

Spørsmålet mitt er: Tror statsråden at dette går fort nok i forhold til de
                        endringer vi trenger for å være med på den store dugnaden? 

 Først er jeg veldig glad for at vi er enige om at vi trenger både engasjerte
                        statsråder og ikke minst engasjerte stortingsrepresentanter. Sammen kan vi
                        drive denne debatten framover. 

Jeg tror vi har et betydelig problem i folks holdning til klimaendringer. Det
                        er fordi de store utslippsreduksjonene kommer i spørsmål som det alminnelige
                        mennesket ikke har direkte innflytelse på. Man har først og fremst
                        innflytelse på det ved å velge Kristelig Folkeparti og SV framfor
                        Fremskrittspartiet. Slik sett kan man bidra. Det er reduksjoner på Melkøya,
                        det er reduksjoner på Mongstad, det er reduksjoner på store industrianlegg,
                        og det er de globale reduksjonene. Det er mer begrenset hva man kan gjøre i
                        det enkelte menneskets liv. Jeg vil egentlig bare innby til en debatt mellom
                        regjering og storting og i Stortinget om å se på hvilke tiltak som det er
                        mulig å gjøre, som kombinerer det moralske, etiske ønsket det enkelte
                        mennesket har om å få lov til å være med og gjøre noe som betyr noe, med at
                        det man gjør, selvfølgelig må være riktig for klimaet og ha en reell
                        betydning. 

 Jeg er svært enig med statsråden når han sier at det er viktig å mobilisere
                        folk flest. Da er det viktig at det politikerne sier de skal gjøre, blir
                        fulgt opp. Når man sier at man vil komme med tiltak for å redusere bruken av
                        plastposer, så må man gjøre det. Når 90 kommuner ønsker å si nei til
                        uadressert reklame ved å speilvende dagens ordning, er det et dårlig signal
                        at regjeringspartiene i Stortinget sier at man ikke får lov til å gjøre det.
                        Det begriper ikke folk når de ønsker å ta et ansvar lokalt, at de ikke skal
                        få lov til det. Jeg kritiserte ikke engasjementet, jeg kritiserte det
                        manglende resultatet på områder Regjeringen har sagt en vil levere
                        resultater. 

Jeg har to spørsmål til statsråden: Er han enig i at det signalet som kommer
                        ut av denne behandlingen til bransjen og forbrukerne, er at det er en
                        målsetting å få redusert bruken av plastposer? Og: Er det vi nå hører at
                        statsråden vil gjøre, det som vi faktisk foreslår i forslaget, å lage en
                        oversikt over mulige tiltak for å redusere bruken av plastposer? I tilfelle
                        er det utmerket. Da får vi vårt ønske oppfylt. 

 Den alminnelige retorikken mellom regjering og opposisjon kan vi la ligge til
                        en annen gang og konsentrere oss om de siste spørsmålene. 

Ja, vi vil utrede hvilke alternativer som er mulig, og gå i en dialog med
                        bransjen om dem. Og ja, jeg tror bransjen også er reelt interessert i dette.
                        Det er fordi jeg mener at de store bedriftene, Rema, Rimi, Coop, alle
                        sammen, også er interessert i det. For det første er de også mennesker med
                        et genuint ønske om å bidra positivt til miljøet, men de er også interessert
                        i det mer positive imaget som en grønnere bransje kan gi. 

Jeg leste nettopp en oversikt fra Steen 

&

 Strøms direktør, som
                        gjennomgikk alle de tiltakene som Steen 

&

 Strøm vil gjennomføre for
                        å bli en bedre miljøbedrift. Hvis man gjør alt man sier der, er det et meget
                        positivt eksempel på deler av næringslivet som virkelig selv ønsker å være
                        med oss politikere i en stor miljødugnad. 

 Sist gang statsråden og jeg stod i et replikkordskifte, fikk jeg skryt for
                        mitt miljøengasjement. Da er det jo artig at SV og Fremskrittspartiet nok en
                        gang finner sammen i en viktig miljøsak – og denne gang attpåtil i et
                        spørsmål om avgift. 

Flere representer fra regjeringspartiene har i dag sagt at dersom en bruker
                        et handlenett tilstrekkelig antall ganger, er dette mer miljøvennlig enn
                        plastposer. Da blir det interessante spørsmålet i denne sammenhengen til
                        statsråden: Hvor mange ganger må man bruke et handlenett før det er mer
                        miljøvennlig enn en plastpose? 

 La meg først si at hvis noen fra regjeringspartiene har sagt dette, er det
                        veldig godt sagt, og det er helt riktig. 

Men akkurat hvor den grensen går, er ikke jeg i stand til å si. Det tror jeg
                        vi må få inn noen fysikere eller andre som kan svare på. Det er også
                        energikostnader knyttet til å lage et handlenett, og de er helt sikkert
                        større enn for å lage en enkel plastpose. Men om fordelen med et handlenett
                        av annet materiale kommer etter to eller tre gangers bruk, eller om den
                        kommer etter ti eller 15 gangers bruk, er ikke jeg i stand til å si. Men jeg
                        skal gjerne få noen eksperter til å komme med svar på det spørsmålet. 

 Flere har ikke bedt om ordet til replikk. 

De talere som heretter får ordet, har en taletid på inntil 3 minutter. 

 Jeg vil starte med å be om å bli trodd på at jeg i mange år hadde et
                        engasjement når det gjelder plastposer, kanskje mest på grunn av
                        næringsinteresser i Folldal, hvor det ligger et stort
                        plastgjenvinningsanlegg. 

Jeg synes debatten har en prinsipiell side med hensyn til at plastposen også
                        kan bli et symbol. Statsråden har jo pekt på at det er bransjen som er
                        nøkkelen her, og det tror jeg han har helt rett i. 

Jeg har faktisk ved et par anledninger stilt spørsmål til bransjen om hvorfor
                        det er så vanskelig med resirkulert plast i plastposer. Svaret har hele
                        tiden vært det samme, at det blir ruglete plastposer. Det har vært svaret
                        fra både Coop og en av de andre store, at det ikke er bra nok. 

Men nå har det altså blitt utviklet ny teknologi i Norge, så nå får man
                        resirkulerte plastposer uten rugler. Det var Norfolier som lanserte en ny
                        plastpose i september. Det kan man ta med i dialogen, at det også vil være
                        et pluss for de fire store i bransjen å bruke «plastvennlige» plastposer,
                        for å si det sånn. De kan også resirkuleres mange ganger. 

Det var et lite bidrag på den praktiske siden. Jeg ønsker også å invitere
                        statsråden til Lillestrøm, hvor de har utviklet denne plastposen. 

 Denne debatten har vært konstruktiv fordi statsråden sier i en svarreplikk at
                        han ønsker å utrede de reelle alternativene og presentere dem for bransjen.
                        Dermed har vi jo kommet dit vi ønsker, for hvis statsråden på et egnet
                        tidspunkt også kan informere Stortinget om hvilke resultater denne dialogen
                        med bransjen har fått, har vi kommet dit vi ønsker å komme, at man setter
                        seg ned og tenker kreativt for å oppnå noen endringer når det gjelder
                        plastposebruken vår. 

Som forslagsstiller mener jeg at statsrådens engasjement, forslagsstillerens
                        engasjement og denne debatten har gjort at vi har kommet noen steg videre.
                    

 La meg bare bekrefte det. Vi skal selvfølgelig gjerne komme tilbake til
                        Stortinget i en egnet form med orientering om hva som kommer ut av samtalen
                        med bransjen. 

 Flere har ikke bedt om ordet til sak nr. 6. 

(Votering, se side 1055) 

Etter ønske fra energi- og miljøkomiteen vil presidenten foreslå at sakene
                        nr. 7 og 8 behandles under ett. – Det anses vedtatt. 





                    

 Under debatten har Peter Skovholt Gitmark satt fram følgende forslag på
                            vegne av Høyre, Kristelig Folkeparti og Venstre: 

«Stortinget ber Regjeringen fremme forslag om innføring av
                                miljøavgift eller andre tiltak som kan sikre at forbruket av
                                plastposer reduseres på en bærekraftig måte.» 

Det voteres alternativt mellom dette forslaget og innstillingen fra
                            komiteen. 

Komiteen hadde innstilt: 

Dokument nr. 8:101 (2007–2008) – representantforslag fra
                        stortingsrepresentantene Line Henriette Holten Hjemdal, Laila Dåvøy, Dagrun
                        Eriksen og Hans Olav Syversen om tiltak for å redusere forbruket av
                        plastposer – vedlegges protokollen. 

Votering:

Ved alternativ votering mellom komiteens innstilling og forslaget
                            fra Høyre, Kristelig Folkeparti og Venstre ble innstillingen bifalt med
                            76 mot 28 stemmer.

(Voteringsutskrift kl. 21.01.36)


                    
                    

 De talere som heretter får ordet, har en taletid på inntil 3 minutter. 




 Det er et faktum at til tross for en rekke tiltak over lang tid, tiltak som har redusert mulighetene for fangst betraktelig, har nedgangen i laksebestanden over tid vært påtagelig. 




Tanavassdraget har i dag mer enn 40 laksestammer og har stått for 40–45 pst. av den totale fangst av villaks i Norge etter krigen. Tanaelva alene har ca. 10 pst. av alle norske villaksstammer og vil således være et ypperlig sted for etablering av et lokalt klekkeri og utsetting av smolt basert på lokale laksegener. 




At det er årlige variasjoner i fisket, er naturlig, men uavhengig av variasjoner har laksebestanden gått ned. Årsaken til en nedgang over tid er sammensatt. Det er liten tvil om at hvis man ønsker å ivareta Norges forpliktelser overfor villaksbestanden, ville en løsning med et smolt- og klekkerianlegg for Tanaelva være 

en

 riktig vei å gå. Foruten fordelen med å styrke villaksstammene i Tana, ville det vært et godt bidrag til lokalsamfunnene i Tana og Karasjok og Utsjok kommune i Finland med en elv som har en rik laksebestand, og som ville kunne sikre gode forhold lokalt, og vekst i turistnæringene. 




All erfaring nasjonalt og internasjonalt tilsier at klekkerier basert på lokale stammer er blitt en suksess, uavhengig av at forskere kan dokumentere at litt flere smolt som naturlig har vokst opp i en elv, overlever enn smolt fra et klekkeri. I Norge kan man vise til Altaelva, som for hvert år som går, klatrer høyere og høyere når det gjelder vassdrag med størst fangst, og Altaelva har smoltanlegg – eller det kan være utsetting av brunørret fra smoltanlegg i Pasvikelva. I Canada har dette vært innført for lenge siden, og det har vært en ubetinget suksess. 




Vern av villaks er viktig, men så langt har ikke dette ivaretatt våre laksestammer på en god nok måte. Det er på høy tid at man foruten fredningstiltak kommer med proaktive tiltak for å styrke de gjenværende villaksstammene. 




Både Norge og Finland har et forpliktende ansvar. Derfor er det gledelig at Miljøverndepartementet har tatt initiativ til forhandlinger med Finland om et felles regelverk for fiske i Tanaelva, et initiativ som ble utløst av dette representantforslaget. 




At Regjeringen ønsker å bruke en fiskeforenings oppfatning til å fraskrive seg sitt ansvar for villaksbestanden i Tana, er trist. Det er synd at man ikke heller ser på alle de steder der smoltanlegg har vært en suksess. At forslaget som sådant innebærer nye ting hva angår forvaltning for Tanaelva, er riktig. Og som vi alle vet: Ting tar tid, og for noen tar ting litt lengre tid enn for andre. 




 Villaksen er en juvel i vår natur, og det skal og må den også være i framtiden. Den er også en svært viktig ressurs, både for lokalbefolkningen langs kysten og for folk som bor i innlandet. Spesielt viktig er den for befolkningen i Finnmark, da Finnmark er verdens viktigste region for atlantisk villaks. Laksefisket i Tanaelva har alltid inngått som svært viktig både i den elvesamiske kulturen i Tanadalen, for lokalbefolkningen med tilknytning til hele det langstrakte Tanavassdraget og for de sjøsamiske laksefiskerne langs kysten. Derfor er det svært viktig for oss å kunne ta vare på villaksen, slik at våre barn og barnebarn skal kunne drive med ulike former for laksefiske i framtiden. 




Det er ulike årsaker til at villaksen er truet. På finsk side av Tanaelva er det allerede i dag ca. 400 hytter som ligger svært nær elva, og som i stor grad brukes av tilreisende finske lakseturister. Det foreligger nå storstilte planer om bygging av 400 nye fritidsboliger langs denne gode lakseelva. På norsk side har vi en svært restriktiv linje når det gjelder hyttebygging langs elva. I våre to naboland har vi med andre ord ulike lover og regler om hyttebygging langs en felles grenseelv. Dette bekymrer lokalbefolkningen på norsk side av Tanadalen, og det bekymrer også meg. Denne bekymringsmeldingen tok jeg opp med utenriksminister Jonas Gahr Støre i august i år, og jeg gjentar den her i dag. Jeg håper at så vel utenriksministeren som miljøvernministeren tar denne saken på største alvor og engasjerer seg. Det er svært viktig å ha et tett samarbeid med finske myndigheter om regulering av laksefisket i Tanavassdraget. Vi har en felles villaksbestand å forvalte i denne grenseelva. 




Jeg er derfor en forsiktig optimist når en samlet energi- og miljøkomite skriver at det vil være riktig å påpeke at en aktiv samhandling med Finland bør utvikles, slik at man får regulert uttaket av fisk tilpasset bestanden i vassdraget. 




Miljøverndepartementet oppnevnte i juni i år et utvalg som skal utrede lokal forvaltning av fiske i Tanavassdraget. Utvalget skal bl.a. vurdere behovet for endringer i regelverket og overenskomstene med Finland og eventuelt foreslå slike endringer. Jeg håper at dette utvalget får til en avtale med Finland, slik at vi får på plass en bærekraftig forvaltning av villaksen i Tanavassdraget. 




Som flere har tatt til orde for før i dag, er forvaltningen av norsk villaks veldig komplisert, men kompleksiteten må ikke få stå i veien for at vi klarer å få på plass en helhetlig forvaltning av den nordatlantiske villaksen. 




Vi her i landet har et spesielt stort ansvar for å sikre en bærekraftig forvaltning av laksen. Ansvaret for og årsakene til at villaksbestanden står i fare, er fordelt på flere sektorer. Derfor må samarbeidet innen lakseforvaltningen styrkes og tiltakene favne bredt. (Presidenten klubber.) Derfor er jeg også svært skuffet over (presidenten klubber igjen) at ikke samtlige partier kan støtte vårt forslag her i dag om en helhetlig handlingsplan for bevaring av villaksen. (Presidenten klubber igjen.) Det vi har aller mest behov for nå, er en samordning av forvaltningen av villaksen, og det haster. 




 Presidenten er i julemodus. 




 President, det kan hende at det kommer godt med. 




Statsråden la til grunn at Fremskrittspartiet vil bygge ut alle elver. Det stemmer ikke. Fremskrittspartiet mener derimot at ny teknologi og muligheter for å ta sterkere og større miljøhensyn enn tidligere gjør at det kan være fornuftig å se på noen elver på nytt. 




Så må jeg berømme komitéleder Kvassheim for det han sa om lakselus. Oppdrettsnæringen har kommet langt og jobber meget godt med rømningsspørsmålet, men har ikke kommet like langt når det gjelder lakselus, som fortsatt er en stor utfordring for villaksen. Der har næringen helt åpenbart et ansvar som jeg tror den er veldig bevisst på og jobber med, men også staten har et ansvar for å bidra. Vi kan bidra gjennom forskrifter som pålegger samordnet avlusing, vi kan bidra til å forske på bekjempelsesmidler, og vi kan ha et mål om å frambringe en laks som er immun mot lakselus. 




Jeg tok ordet en gang til for å svare på spørsmålet om hvorfor Fremskrittspartiet ikke støtter forslaget. I mitt første innlegg viste jeg til den enorme mengden med planer som vi faktisk har, og prøvde heller å peke på behovet for å få gjennomført de planene vi har, før vi bruker mer energi på å lage nye planer. For selv om vi skulle ønske at det ikke var sånn, så har Miljøverndepartementet og Direktoratet for naturforvaltning en begrenset mengde av både budsjettmidler og det man kan kalle hjernekraft. Da tror ikke Fremskrittspartiet at det som skal til for å redde villaksen, er å øke papirmengden i Miljøverndepartementet og Direktoratet for naturforvaltning, men at det er å sette mer inn på rotenon, kalking, rømning, lakselus osv. osv. 




Så håper jeg at statsråden, når han nå har spart noen millioner kroner og noen arbeidstimer på ikke å lage en helhetlig forvaltningsplan, klarer å finne midler nok til å få på plass en sperre i Driva i 2009. 




 Ved en inkurie har Kristelig Folkeparti falt ut av en merknad i dagens innstilling. Derfor tar jeg ordet. Det er den merknaden som går på at når det skal gjennomføres konsesjonsrevisjoner i eksisterende vannkraftverk i lakseførende vassdrag, bør det stilles krav til minstevannføring som er tilpasset laksen i forskjellige livsstadier. Dette er en merknad som Kristelig Folkeparti stiller seg fullt ut bak, og vi er også enig i resten av denne merknaden. 




 Flere har ikke bedt om ordet til sakene nr. 7 og 8. 

(Votering, se side 1056) 





                    

 Under debatten har Peter Skovholt Gitmark satt fram følgende forslag på
                            vegne av Høyre, Kristelig Folkeparti og Venstre: 

«Stortinget ber Regjeringen fremme forslag om en helhetlig
                                handlingsplan for bevaring av den nordatlantiske villaksen.» 

Det voteres alternativt mellom dette forslaget og innstillingen fra
                            komiteen. 

Komiteen hadde innstilt: 

Dokument nr. 8:104 (2007–2008) – representantforslag fra
                        stortingsrepresentantene Leif Helge Kongshaug, Gunnar Kvassheim og Vera
                        Lysklætt om å utarbeide en helhetlig handlingsplan for bevaring av den
                        nordatlantiske villaksen – vedlegges protokollen. 

Votering:

Ved alternativ votering mellom komiteens innstilling og forslaget
                            fra Høyre, Kristelig Folkeparti og Venstre ble innstillingen bifalt med
                            75 mot 29 stemmer.

(Voteringsutskrift kl. 21.02.29)

 Under debatten har Tord Lien satt fram følgende forslag på vegne av
                            Fremskrittspartiet: 

«Stortinget ber Regjeringen utrede muligheten for i samarbeid med
                                lokale aktører å etablere smolt- og klekkerianlegg i tilknytning til
                                Tanaelva.» 

Det voteres alternativt mellom dette forslaget og innstillingen fra
                            komiteen. 

Komiteen hadde innstilt: 

Dokument nr. 8:135 (2007–2008) – representantforslag fra
                        stortingsrepresentantene Torbjørn Andersen, Jan-Henrik Fredriksen, Tord Lien
                        og Ketil Solvik-Olsen om etablering av klekkeri- og smoltanlegg for laks i
                        Tana – bifalles ikke. 

Votering:

Ved alternativ votering mellom komiteens innstilling og forslaget
                            fra Fremskrittspartiet ble innstillingen bifalt med 81 mot 22
                            stemmer.

(Voteringsutskrift kl. 21.03.18)


                    
                    

 Etter ønske fra energi- og miljøkomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden. 




Videre vil presidenten foreslå at det blir gitt anledning til fem replikker med svar etter innlegg fra medlemmer av Regjeringen innenfor den fordelte taletid. 




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter. 




– Det anses vedtatt. 




 (ordfører for saken): I Norge er ca. 4 500 bygninger fredet etter vedtak gjennom kulturminneloven. Av disse er ca. 60 pst. i privat eie. 




Eiere av private kulturminner gjør en fantastisk innsats for å ta vare på vår felles kulturarv. Dessverre er det altfor mange eiere av private kulturminner som opplever at det er et urimelig misforhold mellom de plikter de pålegges gjennom et fredningsvedtak, og de rettigheter de har gjennom loven. Eierne kan oppleve å bli umyndiggjort, selv i egen bolig. 




Vedlikehold av fredede bygninger er kostbart. Likevel er det utrolig hvor mye arbeid som foregår i privat regi for å bevare en svært viktig del av den norske kulturarven, nemlig norske fredede bygninger. For Høyre er det helt urimelig. Interesseorganisasjonen for eiere av vedtaksfredede private eiendommer sier at eierne betaler langt mer i skatt og avgift på pliktig vedlikehold og restaurering av vernede bygninger enn de mottar i offentlig støtte. 




Det er også beklagelig at tilskuddene premierer skippertaksmetoden når forfallet har kommet langt. Dette er en dyrere måte å bevare kulturminner på enn ved et jevnt vedlikehold. Det innebærer også i mange tilfeller at kulturminner blir ødelagt, og ofte er det snakk om uerstattelige kulturminner. 




Det er derfor en samlet opposisjon som ønsker andre og betydelig bedre rammevilkår for alle dem som eier en fredet bygning. Det er i alles interesse at det offentlige er med på å motivere både eiere og brukere til å ta vare på og bruke vår kulturarv. 




Vern igjennom bruk er derfor et helt sentralt virkemiddel. I tillegg må eiere av kulturminner som får bruksverdien redusert som følge av vern, kompenseres økonomisk – fullt ut, vil jeg legge til. 




Høyre ønsker å bruke tilskuddsmessige og skatte- og avgiftsmessige incentiver for å ta vare på alle våre fredede bygninger, også dem i privat eie. Det er synd at ikke Regjeringen, selv ikke i Kulturminneåret, foreslår tiltak for å forbedre situasjonen. Det kan ikke skyldes annet enn manglende politisk vilje. 




Utover dette er det viktig å støtte opp om det fantastiske arbeidet som en rekke organisasjoner gjør. La meg spesielt nevne Norsk Kulturarv, Fortidsminneforeningen og Foreningen Fredet. Disse organisasjonene fortjener langt mer enn fagre ord. 




 Norges kulturarv er i forvandling. Flere og flere eldre bygninger går ut av sin opprinnelige bruk i takt med ny næringsutvikling og nye bosettingsmønstre. Både industrilokaler og privathus står som tomme skall. Hvem har ansvaret, og er bruk og vern den beste løsningen? 




Heldigvis er fredede bygninger beskyttet av kulturminneloven, og i den forbindelse har vi sagt, gjennom St.meld. nr. 16 for 2004–2005, Leve med kulturminner, og innstillingen til denne, at innen 2020 skal fredede bygninger ha oppnådd normal vedlikeholdsstandard. 




Vi vet at 2 700 av de 4 500 fredede bygningene, altså ca. 60 pst., er i privat eie, og mange av de private eierne bor i bygningene. Disse eierne er en stor ressurs i forvaltningen av kulturarven slik at ikke kulturhistoriske verdier går tapt. Det vil si at de private eierne driver innenfor bruk-og-vern-systemet. 




I år har det foregått et viktig arbeid for å kartlegge tilstanden til de fredede bygningene, og denne rapporten vil gi grunnlag for prioriteringer av tiltak. Dette programmet, som kalles «Bevaringsprogrammet for fredede kulturminner i privat eie», har hatt høy prioritet hos Regjeringen. Det er ikke slik at kulturminnevernet ikke er satt høyt på dagsordenen hos den rød-grønne regjeringen. Hele opposisjonen mener at det ikke foreligger noen incitamenter i form av tiltak fra denne regjeringen som vil hjelpe den enkelte private eier til å vedlikeholde egne bygninger som er fredet. Dette er jeg uenig i. I tillegg til bevaringsprogrammet har budsjettene siden 2005 økt med 70 pst., fra 152 mill. kr til 258 mill. kr, og tilskuddene fra Kulturminnefondet har økt fra 13 mill. kr til 43 mill. kr. Dette tilsier at forholdene også for de private eierne er blitt bedre. 




Det kan søkes om midler både fra Riksantikvaren og fra Kulturminnefondet. Vi vet at 1/3 av fondets avkastning skal brukes til fredede kulturminner. Dette vil være 14,5 mill. kr for 2009. Jeg forventer at mesteparten av de 14,5 mill. kr vil gå til fredede bygninger i privat eie. Det ville være tjenlig for alle om søknadsprosessen kunne bli noe enklere. Dette håper jeg det kan gjøres noe med fra Riksantikvarens side. 




For øvrig har ikke Regjeringen foreslått endringer i skatte- og avgiftssystemet når det gjelder vedlikehold av fredede bygninger. Vi skal ikke glemme at før 1. januar 2005 hadde private eiere av vernede boliger og fritidsboliger en mulighet til fratrekk gjennom skattesystemet ved å kunne velge regnskapsligning framfor prosentligning ved ekstra kostnader ved å eie og vedlikeholde vernede bygninger. Denne særregelen ble borte under Bondevik II-regjeringen, da man avviklet skattlegging av egen bolig – jf. Ot. prp. nr. 1 for 2004–2005. Da mente flertallet, alle unntatt Arbeiderpartiet, Sosialistisk Venstreparti og Senterpartiet, at det ikke lenger var grunnlag for en bestemmelse om regnskapsligning som et valgfritt alternativ til sjablongmessig beskatning. Kanskje var ikke det en spesielt klok avgjørelse i forhold til eiere av fredede bygninger. 




Regjeringen har utpekt 2009 som kulturminneår. Her forventer vi stor aktivitet rundt omkring i landet. Det er positivt at dette er et samarbeid mellom Miljøverndepartementet og Kultur- og kirkedepartementet, slik at man bedre kan se verdien av samhandling mellom kultur generelt og kulturminnevern. Kulturvernforbundet er hovedansvarlig for gjennomføringen, og her kan alle delta. 




 Jeg skal prøve å trekke opp tre momenter. Men jeg minner om at det vi snakker om her, er ca. 2 500 bygninger, og det er til dels betydelig frivillig innsats som ligger til grunn for at de bygningene faktisk fortsatt er verneverdige. Det skal vi ikke glemme. Vi skal heller ikke glemme at en liten innsats fra staten genererer betydelig ekstra frivillig innsats, slik at én krone brukt til dette, gir mye, mye mer enn en krone tilbake. 




Én ting er at økt støtte til de private eierne av vedtaksfredede bygninger er viktig. Det er helt åpenbart. Det ser vi for så vidt også antydning til at flertallet mener. Men jeg mener at det kanskje er enda viktigere, og i hvert fall mindre byråkratisk, om man ser på ordninger som fritak av moms og andre skatter og avgifter, som bør gjøre at restaurering og vedlikehold av vedtaksfredede bygninger får en lavere merkostnad – for det er det vi snakker om her – vis-à-vis de øvrige bygningene. 




Og så er det jo sånn at det er mye snakk om vern gjennom bruk. I områder som er vernet av naturvernloven, føler jeg at vi etter hvert har kommet et stykke på vei. Det kommer vi selvfølgelig tilbake til i budsjettdebatten på mandag, men man har beveget seg i riktig retning. Men så er det, etter min oppfatning, ikke like enkelt å få dette til for bygninger som er vedtaksvernet, særlig ikke bygninger som er vedtaksvernet i de store norske byene. Jeg kan trekke fram særlig Bergen og Oslo, der mye kan tyde på at vern gjennom bruk ikke er den linjen som fylkesmannen har lagt seg på. Der tror jeg mange av dem som eier kulturminner, oppfatter at staten ikke er en medspiller, men en motspiller. For det er helt åpenbart at man ved vern gjennom bruk av disse bygningene, også kan skaffe inntekter gjennom kommersiell virksomhet fra disse bygningene, som også vil gjøre at man har mer penger til å vedlikeholde dem. 




Når vi nå har denne debatten, vil jeg gjerne oppfordre statsråden til å se på hvorvidt det er mulig å sende noen signaler om at vern gjennom bruk også er viktig i bygårder o.l. i de store byene i Norge, gårder som i enkelte tilfeller i praksis er fullstendig umulig å bruke til kommersiell virksomhet på grunn av meget strenge reguleringer fra statens side. 




 Eiere av fredede bygninger gjør en stor jobb med å ta vare på kulturminnene våre. Eierne av de fredede bygningene opplever at de har en forpliktelse til å sikre kulturverdier for samfunnet, men lovverket gir eierne få rettigheter, som vi har hørt. Mange opplever dette som en urimelighet, at det er et urimelig misforhold mellom de pliktene som eierne pålegges i forbindelse med fredingsvedtaket, og de rettighetene de har etter denne loven. 




Situasjonen er i dag den at eierne betaler langt mer i skatter og avgifter på pliktet vedlikehold av vernede bygninger enn det de mottar i offentlig støtte. Tilskuddene er i tillegg innrettet slik at de premierer skippertak, og vi vet at skippertak er en dyrere måte å ta vare på kulturminnene på, og at skippertak også kan føre til at kulturminner blir ødelagt. 




Etter at boligbeskatningen ble endret i statsbudsjettet for 2005, har det ikke vært noen offentlige incitamenter til vedlikehold av fredede bygninger i privat eie. Vedlikeholdet av fredede bygninger har også påviselig blitt redusert vesentlig etter denne lovendringen. Dette var en generell endring som medførte at fredede bygninger fikk helt andre rammebetingelser. Og det er jo nettopp for å se på denne typen bygninger vi nå har utfordret Regjeringen gjennom dette representantforslaget, men også gjennom andre forslag. 




Kristelig Folkeparti mener at arbeidet med fredning bør bygge opp under eiernes motivasjon til å ta vare på og bruke kulturarven. De statlige virkemidlene må utvikles slik at eierne fortsatt kan ta vare på egne kulturminner gjennom bruk. 




Innføring av skattefradrag for kostnader i forbindelse med pliktig vedlikehold av fredede bygninger vil kunne frigjøre midler til ytterligere vedlikehold. Resultatet vil da bli mer vedlikehold. Momskompensasjon vil ha mye av den samme effekten, ved at en får reduserte kostnader og dermed mer vedlikehold. 




I sitt svar til komiteen av 10. juni ber statsråden komiteen om å avvente statsbudsjettet for 2009. Vi har avventet det, og nå har budsjettet kommet. Men Regjeringen foreslår ingen bedringer i situasjonen for private fredede bygninger i statsbudsjettet. Det er ingen endringer i forhold til utgiftsføring av vedlikehold på fredede hus. Momsspørsmålet er utsatt, og budsjettpostene hos Riksantikvaren som er relevante for fredede bygninger, er ikke foreslått økt. 




Vi vet at 1 pst. av Norges kulturminner forsvinner hvert eneste år. Det er ikke lenge til vi skriver 2009 og Kulturminneåret. Det ville vært en gyllen anledning til sammen å snu denne trenden. Utfordringen er om Regjeringen også ønsker å være med på det. 




Med dette tar jeg opp forslaget som Venstre, Kristelig Folkeparti, Høyre og Fremskrittspartiet står sammen om. 




 Representanten Line Henriette Holten Hjemdal har tatt opp det forslaget hun refererte til. 




 Kulturarven vår er ei uerstatteleg kjelde til innsikt, identitet, oppleving og næring. 




Regjeringa legg opp til ein kraftig auke innanfor kulturminne og kulturmiljø for komande år. Vi har eit ansvar for å ta vare på spor frå dei menneska som tidlegare har levd og verka i landet vårt, for framtidige generasjonar. 




Brannane i Bergen i haust minner oss om kor viktig det er å sikre spor frå tidlegare tider. Mykje av forfallet skjer over tid og får ikkje oppslag i nasjonale media, men det er ikkje mindre viktig av den grunn. Det er derfor viktig å auke innsatsen på dette området. 




Kulturminne og kulturmiljø kan godt omtalast som ein budsjettvinnar i forslaget til statsbudsjett for 2009, med ei budsjettramme på totalt nesten 648 mill. kr. 




Som kjent har Regjeringa utpeika 2009 til å vere kulturminneåret. Det er sett av 10 mill. kr til dette formålet neste år. Regjeringa ynskjer å auke Norsk Kulturminnefond. Fondet sin storleik vil dermed vere på 1,2 milliardar kr. Avkastinga frå fondet for komande år vil vere 43,7 mill. kr, og dette er midlar som skal stimulere til auka bevaringsinnsats. Sidan 2005 har tilskotsmidla til kulturminne auka med 70 pst., frå 152 mill. kr til 258 mill. kr. Frå 2005 har dei årlege tilskota frå Kulturminnefondet auka frå 13 mill. kr til 43 mill. kr. I Noreg er det freda ca. 4 500 bygg gjennom kulturminnelova. Omkring 60 pst. av dei er i privat eige. Midlane kan gå til både freda og ikkje freda bevaringsverdige kulturminne og kulturmiljø. 




Bevaringsprogrammet for freda kulturminne i privat eige har hatt høg prioritet i denne stortingsperioden. Gjennom dette programmet har ein fått god oversikt over behovet for vedlikehald. 60 pst. av dei freda bygningane i privat eige er så langt tilstandsregistrerte, og tilskota blir derfor fordelte der det er størst behov og effekten er best. 




Eigarar og frivillige aktørar tek eit stort ansvar og gjer ein uvurderleg innsats for å ta vare på freda bygningar. Senterpartiet er oppteken av at eigarane skal kunne bruke bygningane rasjonelt. Ofte skjer det beste vernet – som fleire har vore inne på – gjennom ein aktiv bruk. Det gjeld òg på kulturminneområdet. 




Behovet landet over for å sikre kulturminne er stort, og lyftet på dette området er nok ikkje stort nok til å dekkje alle behov. Men vi er godt i gang, og vi skal fortsetje å sette fokus på dette arbeidet framover. Vi lyt halde fram arbeidet med å finne gode løysingar som inspirerer dei mange som gjer ein innsats på eit viktig område for fellesskapen. 




Senterpartiet sin ideologi byggjer på ein tanke om at vi skal overlate samfunnet vårt til våre etterkomarar i minst like god stand som vi sjølve overtok det i. Dette ansvaret inneber etter vårt syn òg at dei som kjem etter oss, skal kunne oppleve spor frå dei som har gått føre oss. Då er det vår oppgåve å sikre nokon av desse spora. 




 (komiteens leder): 60 pst. av de 4 500 bygningene som er fredet gjennom vedtak etter kulturminneloven, er i privat eie. Skal vi lykkes med å ta vare på denne viktige delen av vår kulturarv, er det behov for å legge bedre til rette for vedlikehold av fredede private bygninger. I dag er det – som flere talere har påpekt – et urimelig misforhold mellom de plikter som pålegges disse eierne gjennom fredningsvedtak, og de rettigheter de har etter loven. 




Vedlikehold av fredede bygninger i privat eie kan medføre betydelige økonomiske utgifter. Som det har vært nevnt i dag, er det mange eksempler på restaureringsprosjekt hvor eieren betaler mye mer i skatter og avgifter enn han får i økonomisk støtte. Tilskuddsordningene er, som det også har vært nevnt, innrettet slik at de stimulerer til skippertak og ikke til løpende vedlikehold. 




Det er viktig å få til ordninger som gir sterkere økonomiske incentiver, herunder moms- eller skattefradrag, låneordninger osv., som kan medvirke til å få bedre rammevilkår for disse private eierne. Dette må komme i tillegg til direkte støtte. 




I sitt svar til komiteen knyttet til den saksbehandling komiteen har hatt om dette forslaget, viser statsråden til det kommende statsbudsjettet. De som trodde at eierne av fredede private bygninger hadde noe godt i vente, ble skuffet. Det er ikke noe i budsjettet som bedrer situasjon for eiere av slike bygninger. Det er ikke foreslått endringer på utgiftsføring av vedlikehold på fredede hus, merverdispørsmålet er utsatt, og de relevante poster på Riksantikvarens budsjett er ikke økt. 




Regjeringen synes å tro at vi har god tid på dette området. Det har vi ikke. Det haster å få på plass tiltak. Det er derfor Venstre er med på forslaget hvor en ber Regjeringen legge fram en sak i forbindelse med revidert budsjett for 2009. 




Jeg har også lyst til å vise til at det har vært forutsetningen at Kulturminnefondet skulle økes til 1,4 milliarder kr i 2009. Det var den opptrappingsplanen som ble lagt til grunn. Det målet når ikke Regjeringen. Derfor har Venstre i sitt alternative budsjett lagt på 200 mill. kr i dette fondet, slik at det kommer på høyde med det som har vært målsettingen og forutsatt. 




 La meg starte med den siste påstanden som flere talere fra opposisjonen har vært inne på, tanken om at det er ingenting som er blitt sagt i dette budsjettet som hjelper eiere av private bygninger. Jeg vil bare anbefale disse medlemmene av opposisjonen å ta fram Bondevik-regjeringens budsjett på de samme områdene og legge disse på den ene siden av pulten og den rød-grønne regjeringens budsjett på den andre siden, og så sammenlikne tallene på de to områdene. Da tror jeg at det av det regnestykket veldig fort vil gå fram at dette er det suverent beste budsjettet som noensinne er lagt fram på kulturminneområdet i Norge. 




Det er jo ikke slik at det som skjer på det offentlige området, er løsrevet fra det som skjer på det private. For eksempel var jeg i Ålesund for en måned siden i et hjem der en privat eier – som Skovholt Gitmark og flere andre har vært inne på – har gjort en helt fenomenal innsats, overtatt dette huset, pusset det opp, gjort en kjempeinnsats for å få det til. Det er bare å ta av seg hatten for hva vedkommende hadde gjort. De fortalte at da det var blitt gjort vernevedtak på huset, hadde de vært veldig skeptiske. Nå var de kjempefornøyd, og det skyldtes at det hadde vært et tett samarbeid med Riksantikvaren, med fylkesantikvaren, med Ålesund kommune – altså med en rekke offentlige instanser, som ikke hadde overtatt styringen, men som hadde bidratt til prosessen med å ta vare på dette private huset. 




Så de midlene som stilles til rådighet på offentlige budsjetter, er jo ikke midler som bare skal brukes i det offentlige. De skal selvfølgelig også brukes til å assistere private eiere. Jeg våger den påstand at direktestøtte er et vesentlig mer treffsikkert virkemiddel enn generelle ordninger med momsfritak osv., som jeg for øvrig er nesten helt sikker på at ingen borgerlig regjering i Norge i årene framover kommer til å foreslå, fordi vi alle kjenner til de gigantiske avgrensningsproblemene som ligger der i det øyeblikk man begynner å gå inn på den type ordninger. 




La nå det være. Vi deler den oppfatning at det å ta vare på kulturminner er kjempeviktig, og at private eiere er helt sentrale i det. De fleste vernede eiendommer i Norge er i privat eie. Mange eiere gjør en stor innsats for å ta vare på dem. Det er også viktig å slå fast prinsippet om at det er eiers ansvar å vedlikeholde eiendommen, slik at den ikke er til fare for sine omgivelser, og slik at ikke kulturhistoriske verdier går tapt. 




Det bevaringsprogrammet for fredede kulturminner i privat eie som er lagt fram, omfatter 2 700 fredede bygninger. Vi har hatt høyt trykk for å få gjennomført dette, og denne innsatsen har bidratt til å snu det som var en negativ trend når det gjaldt vedlikeholdstilstanden for fredede bygninger. 




Selv om det store flertallet av dem som bor i fredede bygninger, gjør en innsats, har vi også eksempler på det motsatte. Derfor reiste jeg til Bergen og gav Høyres byrådsleder der, Monica Mæland, et virkemiddel lokalpolitikerne i Bergen kan bruke hvis de ønsker det. Det er å gå inn i private bygninger som er fredet, og, hvor eierne ikke gjør noe med det, men tvert imot lar dem stå og forfalle, pusse opp på eiernes bekostning. Det er et virkemiddel som selvsagt ikke skal misbrukes, men som kan brukes i ekstreme tilfeller av forfall, og som det var veldig stor glede over å få i Bergen, slik jeg registrerte det. 




Jeg vil også si at når det kommer en krisepakke i januar/februar, som Stortinget da vil få rik anledning til å diskutere, er det opplagt at området oppussing av kulturminner vil være et mulig tema. Alle skjønner at en slik pakke vil inneholde oppgaver for bygg- og anleggssektoren, og et mulig tema der vil være oppussing av kulturminner. 




De samlede tilskuddene fra Riksantikvaren og Kulturminnefondet til fredede bygninger i privat eie økes i størrelsesordenen 10–14 mill. kr i 2009 fordi avsetningen fra Kulturminnefondet til fredede bygninger øker. Hvis vi kan legge den partipolitiske retorikken lite grann til side, føler jeg at dette er et område hvor det er betydelig enighet, hvor vi er i ferd med å få gjort mer. Jeg er også enig i det synspunktet som flere har vært inne på, at vern gjennom bruk i de fleste tilfeller er det fornuftige. Det finnes unntak fra alle hovedregler, men selvsagt er det veldig mange fredede bygninger som bare vil stå og forfalle hvis de ikke brukes. Det krever ofte tilpasninger, hvor Riksantikvaren og andre faginstanser må gå inn og se på hva det er mulig å gjøre og hva det ikke er mulig å gjøre, men det er langsiktig, positiv bruk, med stor kjærlighet til de bygninger man bor i, som vil gi det beste varige vernet. 




 Det blir replikkordskifte. 




 De virkemidlene som opposisjonen peker på i sitt forslag i dag, er virkemidler som vil kunne brukes på alle de 2 500 bygningene det er snakk om. De vil også kunne brukes uten at man er avhengig av at en eller annen byråkrat i en eller annen statlig etat omfavner det angjeldende prosjektet. Det kan gjøres med marginalt byråkrati. 




Så vidt jeg kan skjønne, har det vi foreslår, marginal, om overhodet noen, fiskal effekt. Da lurer jeg på om statsråden kan forklare meg – for det gjør ikke komiteens flertall i innstillingen – hvorfor Regjeringen nærmest på prinsipielt grunnlag avviser det opposisjonen i dag foreslår. 




 Kulturminner er jo ikke det eneste gode formålet i det norske samfunnet. Det er et vell av gode, positive formål som vi alle i denne sal normalt vil dele, men som vi ikke har gitt f.eks. momsfritak for. Det er fordi et momssystem med en uendelighet av unntak, kompensasjonsordninger osv. til sjuende og sist vil bli veldig uhåndterlig. Vi ville også endt opp med en betydelig kritikk fra Fremskrittspartiet for urettferdigheter, urimeligheter osv. Derfor har alle regjeringer i Norge til nå – ikke minst alle finansministre, uansett hvilket parti de har kommet fra – vært nokså faste på at vi skal beholde momssystemet som et hovedsystem og ikke sette i gang med alle mulige unntaksordninger. 




Så er det andre elementer i de forslagene som kommer, som vi gjerne kan se på og komme tilbake til. 




 Som jeg viste til i mitt innlegg, skrev statsråden i sitt svar til komiteen 10. juni følgende: 







«Når det gjelder spørsmål om sterkere økonomisk insentiver for å styrke vedlikeholdet av fredete bygninger, må jeg imidlertid be komiteen om å avvente statsbudsjettet 2009» 




Vi har avventet, og budsjettet har kommet. Derfor vil jeg be statsråden vise hvilke økonomiske incentiver Regjeringen har lagt på plass for denne gruppe bygninger vi nå snakker om. 




Mitt andre spørsmål til statsråden: I sitt innlegg sier statsråden at det er mer treffsikkert med direkte støtte til denne type bygninger. Hvorfor leverer ikke Regjeringen da det et samlet storting har vært enig om når det gjelder Kulturminnefondet, at det i 2009 skulle være på 1,4 milliarder kr og dermed være et mer treffsikkert tiltak, slik statsråden selv ordla seg? 




 Jeg kan i grunnen bare gjenta det jeg sa i stad. Dette er det suverent beste budsjett som noen regjering noen gang i hele norgeshistorien har lagt fram for Kulturminnevernet. Det tror jeg er allment anerkjent av de fleste. Det er som alt annet ikke perfekt. Det kan helt sikkert bli bedre. Mitt syn er at vi må trappe opp dette i årene som kommer, men det er det beste budsjett som noensinne er lagt fram. Det burde vi glede oss over. Det er ikke et budsjett bare for det offentlige. Riksantikvaren og de offentlige vernemyndighetene driver ikke bare med offentlig eide kulturminner. De driver også med de private kulturminnene. Vi har altså det beste budsjettet noensinne, og vi burde samle oss i glede over det. 




 Statsråden sier at dette er det beste budsjettet noensinne når det gjelder kulturminner. Det skulle bare mangle at det ikke brukes mer penger på dette området enn man gjorde for tre år siden. Det gjelder nær sagt på alle områder. Det er enda lettere å få framgang når en har hatt tre hvileskjær på dette området i tidligere års budsjett fra denne regjeringen. Hvis en står stille lenge nok og så begynner å gå, blir det jo endring i framdriften. 




Det som er et faktum, er at Bondevik II-regjeringen gjorde et viktig grep bl.a. med Kulturminnefondet, og det ble vedtak om at det skulle opp til 1,4 milliarder kr. Det er ikke statsråden i stand til å levere. 




I svar til komiteen når det gjelder skatter og avgifter, sier statsråden vent og se. Nå er avklaringen grei, det blir ingen endringer når det gjelder moms. Det kommer til å være en dårlig nyhet for dem som eier disse bygningene. 




Mitt spørsmål er: Er det en like god og grei avklaring å få når det gjelder skattestimulans til disse eierne? Er Regjeringen og statsråden åpen for å gjøre grep der, eller er det kontant nei også på det punktet? 




 Jeg vil aldri avvise noen muligheter – det er det dummeste man gjør – så la oss absolutt se på hva som kan være mulig å gjøre framover. Men hovedgrepet vi tror på, er direkte støtte til det man ønsker å oppnå, for det viser seg nesten alltid å koste veldig mye mindre. Man får mye mer kulturminnevern ut av pengene hvis man gir direkte støtte enn hvis man lager relativt brede stimuleringsordninger som ikke har den samme effekten. 




Det er opposisjonens rolle å være i opposisjon, det skulle bare mangle, men å kritisere et budsjett som er så vesentlig mye bedre enn det Bondevik-regjeringen la fram på dette området, er ikke spesielt gledelig slik jeg ser det. 




 Vi ser dessverre at statsråden her har den samme utfordring som den statsråden som har med energispørsmål å gjøre – han er så selvtilfreds med det som legges fram at kritikk og innspill vurderes sjelden. 




Selvsagt blir det brukt mer penger nå enn for fire år siden. Regjeringen har tross alt 160 milliarder kr mer til fordeling bare i år, så det skulle bare mangle at pengene ikke blir brukt. Spørsmålet er: Brukes de bedre i forhold til det opposisjonen og andre mener de kunne vært brukt til? Man må jo sammenligne innenfor ett år, ikke innenfor fem år gamle budsjett. 




Vi ser mange eksempler på at vern gjennom bruk, som statsråden snakker fint om, ikke praktiseres på grunn av stivbente regler fra byråkratiet. I Oslo har vi et eksempel fra Paulus plass 4, der en eier ønsker å oppgradere bygningen. Man må skifte ut vinduene fordi de er råtne, men man får ikke lov og skal i stedet nærmest spare på spikrene når en skal bytte treverk. Da blir det ingenting igjen av prosjektet, og bygningen står tom og forfaller. 




Vil statsråden gi signal om mer fleksibilitet i forhold til Riksantikvarens arbeid? 




 Vi må skille mellom to temaer her. Det ene er hvorvidt dette budsjettet er et bra budsjett eller ikke, og det kan det ikke være noen tvil om sammenlignet med tidligere års budsjett. 




Så har vi en ideologisk forskjell mellom deler av opposisjonen og Regjeringen, nemlig om hva som er den beste og mest treffsikre måten å bruke pengene på. Generelt – det gjelder ikke bare på dette området – tror Regjeringen at det er mest treffsikkert å gi direkte bevilgning til det man ønsker å fremme, f.eks. kulturminner, framfor litt løse stimuleringsordninger gjennom skattesystemet. Det har elementer av en ideologisk forskjell, og det er det heilt fair og rimelig å diskutere i Stortinget. 




Jeg vil aldri se bort fra at det offentlige møter enkeltmennesker på en byråkratisk og firkantet måte. Det er ikke etablert noe statlig system som er fritt for det, så det kan helt sikkert også skje på dette området, uten at jeg kan gå inn i enkeltsaker. Men hvis man i enkeltsaker er for firkantet, er min tilnærming: Finn praktiske løsninger som løser opp i det. 




 Flere har ikke bedt om ordet til replikk. 




Flere har heller ikke bedt om ordet til sak nr. 9. 




(Votering, se side 1056) 





                    

 Under debatten har Line Henriette Holten Hjemdal satt fram følgende
                            forslag på vegne av Fremskrittspartiet, Høyre, Kristelig Folkeparti og
                            Venstre: 

«Stortinget ber Regjeringen så raskt som mulig, og senest i
                                forbindelse med Revidert nasjonalbudsjett for 2009, fremme forslag
                                om ordninger som gir sterkere økonomiske incentiver, herunder moms-
                                eller skattefradrag, låneordninger, direkte støtte eller liknende
                                til private eiere av fredede bygg for å styrke vedlikeholdet av
                                bygningene.» 

Det vil bli votert mellom dette forslaget og innstillingen fra komiteen.
                        

Komiteen hadde innstilt: 

Dokument nr. 8:109 (2007–2008) – representantforslag fra
                        stortingsrepresentantene Line Henriette Holten Hjemdal, Dagrun Eriksen og
                        Ola T. Lånke om sterkere økonomiske insentiver for å styrke vedlikeholdet av
                        fredede private bygninger – bifalles ikke. 

Votering:

Ved alternativ votering mellom komiteens innstilling og forslaget
                            fra Fremskrittspartiet, Høyre, Kristelig Folkeparti og Venstre ble
                            innstillingen bifalt med 54 mot 49 stemmer.

(Voteringsutskrift kl. 21.04.20)


                    
                    

 Etter ønske fra energi- og miljøkomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden. 




Videre vil presidenten foreslå at det blir gitt anledning til fem replikker med svar etter innlegg fra medlemmer av Regjeringen innenfor den fordelte taletid. 




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter. 




– Det anses vedtatt. 




 (ordfører for saken): Forslaget fra representanter fra Høyre om en evaluering av rovviltforliket avvises av et flertall, bestående av regjeringspartiene, Kristelig Folkeparti og Venstre. 




Under behandlinga av St.meld. nr. 15 for 2003–2004, Rovvilt i norsk natur, våren 2004 inngikk Stortinget et forlik om rovviltforvaltninga. Det ble vedtatt bestandsmål for bjørn, ulv, gaupe, jerv og kongeørn, samtidig som forliket innebærer at det skal legges til rette for næringsdrift basert på beitebruk. Rovviltforvaltninga har dermed en todelt målsetting om både å ivareta hensynet til rovvilt og til beitenæringa. Komiteens flertall, alle unntatt medlemmene fra Fremskrittspartiet, legger til grunn at dette forliket ligger fast. Jeg vil gjerne si for egen del at jeg er veldig glad for at Høyre tar ansvar og fortsatt holder fast ved dette forliket. Det var en viktig klargjøring. 




Representantene som har fremmet forslaget, ønsker at Regjeringa seinest i løpet av vårsesjonen 2009 fremmer en sak om evaluering av rovviltpolitikken og rovviltforliket fra 2003–2004, «sett i lys av de utfordringer befolkningen innenfor rovviltsonene opplever, og forslag til tiltak i tråd med dette». 




Vi som utgjør flertallet, er selvsagt åpne for at det innafor rovviltforvaltninga – som alle andre steder – kan være elementer som kan forbedres. Vi vil derfor vurdere fortløpende om det er sider som bør gjennomgås nærmere for å finne nye løsninger. Jeg kan også nevne at det allerede er iverksatt flere tiltak fra flertallets side. Miljøverndepartementet har f.eks. som en prøveordning for 2008 og 2009 fastsatt midlertidig forskrift om godtgjøring ved forsøk på skadefelling av rovvilt. Prøveordninga gjelder til og med 31. desember 2009. Med dette vil det bli gitt godtgjøring til deltakere i kommunale/interkommunale fellingslag som deltar i forsøk på skadefelling av rovvilt. Prøveordninga innebærer godtgjøring i tilfeller med en vedvarende skadesituasjon der forsøk på felling pågår utover én uke. 




Neste års budsjett innebærer dessuten at vi styrker arbeidet med å redusere tap av husdyr og tamrein til rovdyr med 40 mill. kr. Dette gjøres for å dempe konfliktnivået i rovdyrforvaltninga. Styrkinga vil bidra til å oppfylle måla om levedyktige rovviltbestander og jordbruksdrift basert på beitebruk. Det meste av pengene, om lag 30 mill. kr, blir kanalisert gjennom de regionale rovdyrnemndene. Pengene skal brukes til forebyggende tiltak i husdyrhold og tamreindrift, og til konfliktdempende tiltak retta mot kommuner og lokalsamfunn. De regionale nemndene har hovedansvaret for at tildelinga av penger skjer i tråd med en egen forvaltningsplan i hver enkelt region. 




For å redusere konfliktnivået trenger vi sikrere kunnskap om bl.a. bestandsstørrelser, områdebruk, tallet på ynglinger og tap av beitedyr til rovdyr. Av økninga neste år vil derfor om lag 6 mill. kr bli brukt til overvåkingsarbeid, slik at konflikten rundt tall og data kan bli ytterligere dempa. I tillegg er 4 mill. kr satt av til styrking av Statens naturoppsyns rovviltkontaktarbeid. Dette gjøres for å kunne møte økt oppdragsmengde og skjerpe krav til gjennomføringa både når det gjelder skadedokumentasjon, bestandsregistrering og bistand i fellingsoppdrag. 




Statens naturoppsyn ble styrket med 1 mill. kr i revidert nasjonalbudsjett i år for å engasjere jegere i ekstraordinære fellingsoppdrag. Styrkinga blir ført videre i budsjettet for 2009. 




Representantforslaget fra Høyre tar også opp behovet for en felles forvaltning med tilstøtende regioner i våre naboland. Regjeringspartiene og Venstre viser til at det allerede er etablert et nært samarbeid, spesielt med Sverige, når det gjelder forskning, bestandsovervåking, informasjonsutveksling osv. Det er imidlertid ikke vurdert som aktuelt å ta initiativ til et forvaltningsmessig samarbeid angående det enkelte lands bestandsmålsettinger, fellingsregimer, arealdisponering mv. Dette følger bl.a. av landenes selvstendige forpliktelser overfor Bern-konvensjonen og de forvaltningsmessige forskjellene mellom f.eks. Norge og Sverige i bruk av utmark. 




Hovedprinsippene i forvaltninga vil altså ligge fast – i tråd med rovviltforliket og Regjeringas rovviltpolitikk, slik den er nedfelt i Soria Moria-erklæringa. Jeg konstaterer at alle partier, med unntak av Fremskrittspartiet, slutter opp om dette rovviltforliket i dag. De ulike partier vil nå redegjøre nærmere for sine synspunkter. 




 Representanten Inga Marte Thorkildsen har redegjort for flertallets syn i denne saken. Jeg vil bare tilføye noen ord til det. 




Det er veldig bra at flertallsforliket står ved lag. Men det er også viktig og riktig å påpeke de utfordringene befolkningen har, som årlig strir med rovviltproblemer nært innpå seg. Som jeg har sagt så mange ganger før, så er det ingen lett oppgave å gå rundt og plukke opp kadaver av både sau og rein som rovdyrene har lemlestet, slik at det nesten er umulig å bestemme hvilket rovdyr som har vært på ferde. 




Det legges ned landbruk i stor stil i dette landet, og snart importerer vi det meste av sauekjøtt fra New Zealand. Det er ikke en villet politikk, og da haster det med å gjøre de nødvendige grepene som må til for å få gjennomført de tiltakene som det store forliket la opp til i 2004, før alle sauebønder og reineiere har lagt ned. 




Jeg mener vi fremdeles er på etterskudd med bestandsregistrering. Men der vi i alle fall vet at vi har oppfylt bestandsmålet, må alle midler settes inn for å holde bestandsmålet nede. Dette gjelder mest gaupe og jerv. 




Når det så gjelder bjørn, strides de lærde om bestanden. Vi har vel i år opplevd flere streifende unge hannbjørner enn noen gang før. Disse gjør store skader på sin ferd, og derfor mener jeg det er spesielt viktig å se på utviklingen av bjørnebestanden og bjørneynglinger i enkelte deler av landet før neste års sesong starter. 




Som vararepresentant til Nordisk Råd var jeg så heldig å få være med til Finland i slutten av oktober. Der møtte et utvalg av representanter miljøvernministrene i de nordiske landene. Det ble en meget god rovviltdebatt, bl.a. om felles forvaltning. Alle landene var enige om at dette blir for komplisert i forhold til landenes selvstendige forpliktelser overfor Bern-konvensjonen, og at det er store forvaltningsmessige forskjeller, særlig mellom Norge og Sverige. 




Men Finland var i det kreative hjørnet, og foreslo at de nordiske landene kunne ha en felles database der alle typer informasjon angående rovvilt blir lagt inn. Dette mener jeg vi i Norge seriøst bør drøfte og delta i, for alt som kan gi oss informasjon, eksempelvis om vandringer av rovdyr mellom landene, vil være til det gode for å kunne forvalte en aktiv og god rovdyrpolitikk. 




Men for å kunne drive en aktiv rovdyrpolitikk kreves det gode bevilgninger, og det har den sittende regjering tatt til følge. I budsjettet for 2009 har Regjeringen økt bevilgningene med nesten 34 mill. kroner i forhold til saldert budsjett for 2008 for å dempe konfliktene og til forebyggende tiltak. Likeså har erstatningsbevilgningene for husdyr og tamrein økt med 13 mill. kr. Det hjelper med fornuftige erstatningsordninger når saueflokken i løpet av en sommer blir redusert med rundt 20 pst. enkelte steder. 




Jeg mener det er mulig å gjennomføre det forliket vi gikk inn for i 2004, ved å gjøre noen justeringer i forhold til dagens situasjon, uten en større evaluering allerede nå og uten en ny rovdyrmelding på dette tidspunkt. 




 Kveldens debatt i forrige sak var nesten i ferd med å bli for koselig. Jeg skal prøve å forhindre at også denne debatten blir det. 




Selvfølgelig burde jeg brukt hoveddelen av mitt innlegg til å snakke om SVs naive og til dels lite realitetsorienterte tilnærming til norsk rovdyrpolitikk, eller om Senterpartiets fullstendige svikt i forhold til valgkampløftene i 2005, eller om Arbeiderpartiets rovdyrpolitiske målsettinger som spriker mer enn staurene til Per Borten i sin tid gjorde. 




Jeg har imidlertid lyst til å starte med å adressere partiet Høyre. Tidligere i dag debatterte vi i denne sal Høyres forslag om å forby plastposer – ikke et veldig lurt forslag etter min oppfatning. Men da visste vi iallfall hva Høyre mente. Det gjør vi ikke denne gangen. 




Uten konkrete endringer i rovdyrforliket, som f.eks. fjerning av ynglinger som bestandsmål, reduksjon i de reelle bestandsmålene, større uttak av jerv, gaupe og bjørn, mer effektiv skadefellingsjakt, lønn til skadefellingsjegerne og lengre tidsintervall for lisens- og kvotejakt, har ikke dette forslaget noen særlig mening. 




Høyre tar ikke stilling til dette. Komiteens flertall, inklusiv Høyre, sier i innstillingen at de «legger til grunn at dette forliket ligger fast». Hvis forliket allikevel skal ligge fast, hvorfor skal vi da nok engang bruke masse ressurser på å evaluere det? Jeg oppfatter Høyres forslag som en situasjonsbeskrivelse: Det er et julekort. Og det har ført til noen få oppslag i lettlurte riksmedier. 




Høyre foreslår ikke noe konkret i dag, med unntak av én liten ting, og det er at nødvergeparagrafen også må omfatte hund. Det er jeg veldig glad for, for da kan vi i hvert fall bruke litt tid på å diskutere det konkrete punktet. Det er altså slik at en sau har en gjennomsnittsverdi på 1 000–3 000 kr, mens en godt trent jakthund ikke bare er et familiemedlem – som er kjært på en helt annen måte for norske familier – men den kan altså ha en kostnad på 60 000 kr. I dag kan ikke en jeger felle et rovdyr i nødverge når det angriper hans egen jakthund. Det må selvfølgelig endres. 




Så sier Inga Marte Thorkildsen at vi innfører skadefellingslønn fra og med i år. Det må bero på en misforståelse. Det Regjeringen sier, er at skadefellingsjegere må drive frivillig arbeid i sju dager. I sju dager må skadefellingsjegerne være ute i skogen, og så får de betalt. Noen av skadefellingsjegerne – de minst effektive – skal få lønn. Men de jegerne som i løpet av de sju første dagene klarer å felle de rovdyrene storsamfunnet har satt dem til å felle, får ikke én krone fra staten. Så det må bero på en stor misforståelse. Det er åpenbart at det bør endres. Det fremmer Fremskrittspartiet, sammen med flere, forslag om på mandag. Da håper jeg at vi får flertall for dette forslaget. 




Representanten Pedersen sier at Regjeringen har økt bevilgningene til gjerdepolitikk. Det skal jeg også komme tilbake til på mandag. Men jeg må bare nå påpeke at den store posten med økte bevilgninger til rovdyrforvaltningen skal gå til flere gjerder. Og det har Regjeringen selv så liten tro på vil fungere at den også foreslår en økning i skadeutbetalingen. Når ikke engang Regjeringen selv har tro på dette, har i hvert fall ikke jeg tro på det. 




Men Pedersen er inne på noe viktig. Vandrende hannbjørner må skytes. Det er greit – det er jeg helt enig i. Men hvis vi skal legge til grunn et ynglingsmål på 15 dokumenterte ynglinger i året, medfører dette – uansett hvor mange hannbjørner Torny Pedersen og hennes kollegaer i Nordland skyter – at vi må ha en bestand på 600 bjørner i Norge. Det går ikke an, uansett hvor mange Dokument nr. 8-forslag Høyre fremmer i denne sal. Vi har behov for en reform i norsk rovdyrpolitikk, men den må også inkludere reduserte bestandsmål. 




Sigvald Oppebøen Hansen hadde her teke over presidentplassen. 




 Presidenten lurer på om representanten skal fremje eit forslag. 




 Det skal jeg, president. Jeg tar opp det forslaget som vi har sammen med Høyre. 




 Representanten Tord Lien har teke opp det forslaget han refererte til. 




 Rovvilt er et brennbart tema, der det er aktuelt. Siden jeg synes at man i de fleste innlegg har bommet kraftig på målet, skal jeg prøve å forklare noe av bakgrunnen for forslaget. 




I landareal berører det stadig mer, men i befolkningen er det fortsatt nokså få som har fått dette tett innpå seg. Der ligger også katten begravet. Vi har en politikk som er utformet av et flertall som ikke berøres, og som er i sterk konflikt med det mindretallet som virkelig berøres. Det er et paradoks at Stortinget ikke evner å lytte. Vi har en rovviltpolitikk som ikke er bærekraftig. 




Det skal svak hørsel til for ikke å ha fått med seg at høy rovviltkonsentrasjonen betyr høyt konfliktnivå. Beiterettigheter forsvinner. Det som mange vil kalle et virkelighetsfjernt byråkrati, har forsøkt mye, men har endt opp med at man nå enten kjøper de siste gjenstridige rettighetshavere ut av konflikten, slik som med Kåre Kleiva i Elverum, eller driver med aldeles håpløse forsøk på inngjerding av beiteområder – under dekke av å drive fornuftig miljøpolitikk. Den uttrykte forutsetning om at en todelt målsetting skulle opprettholdes i hele landet, er gitt opp. Forutsetningen holder ikke. Rettigheter går tapt. 




Jakt og utmark er et inntektspotensial som DistriktsNorge og grunneiere har, som ikke krever en krone i subsidier fra statlige myndigheter. En skulle tro at det var noe man derfor fokuserte på, men det får ikke mye oppmerksomhet. 




En nylig avlagt rapport fra Høgskolen i Hedmark – siden forskning ble etterlyst – der forskere, forvaltning og grunneiere har analysert konsekvensene av ulveetableringen på Koppangkjølen i perioden 1997–2005, anbefales. Dette er vel det nærmeste vi noen gang kan komme et isolert eksperiment med etablering av ulv. Konklusjonen er klar: Kostnadene for grunneierne er 2 mill. kr pr. år i tapte jakt- og hytteutleieinntekter. Ulven er i så måte ganske spesiell, fordi den hevder revir, og belastningen blir svært konsentrert der reviret ligger. Foreløpig er det reelt sett bare området øst for Glomma fra Kongsvinger og opp til Elverum som har hatt denne belastningen kontinuerlig over lengre tid. Der har man til alt overmål både grenseflokker og norske flokker. Heller ikke på dette punkt holder forutsetningene i rovviltforliket. Områdene som har hatt stor belastning, skulle snarere få lavere belastning, står det i det forliket. Er det noen som forundrer seg over at det blir konflikt, når det er rettighetshaverne i en liten sone – eller i et reservat, som jeg vil kalle det – som skal betale «gildet» på vegne av storsamfunnet? Dette er ikke bærekraftig. 




Til sist er man i konflikt med allmennhetens livskvalitet. Jeg ser det daglig. Folk bruker ikke utmarka lenger. Bærplukking og skogen som rekreasjonskilde er ikke tilgjengelig på samme måte som før. Det er bare å se på dagens østlending, så ser man eksempel på det. Særlig kvinner og barn vegrer seg. Mannfolkene har lagt harejakta på hylla, fordi de ikke vil risikere å finne bikkja spist. For mange var det den viktigste rekreasjonskilden de hadde. At rovvilt i gitte situasjoner ikke er farlig, bør være en påstand som er død og begravet. De fleste opplever litt ubehag når man finner ulvens etterlatenskaper i skiløypa som er anlagt, eller treffer på spor etter bjørnens aktiviteter. Fortsatt oppfører imidlertid det uberørte storsamfunn seg som om dette ikke er noe å bry seg om. Reell lokal forvaltning og en helt annen dialog ville i hvert fall ha vist at det er en forståelse hos flertallet for dette. Nå dyrkes i stedet konflikten, og den lokale råderetten overkjøres. Det er ikke bærekraftig. 




I dag stemmer Stortinget ned et forslag som jeg er overbevist om kunne ha bidratt til å få rovviltdebatten bort fra ja/nei-fokuseringen, som har tilslørt behovet for å finne virkemidler og tiltak som gjør at en får lokalbefolkningen med seg i stedet for mot seg. I så måte skjønner jeg ikke helt hva representanten Lien sikter til, for det er nettopp ja/nei-konflikten, kanskje, han helst vil ha, men den vil jeg litt bort fra. Jeg tror vi må finne en politikk der respekt for eiendomsrett og rettigheter og respekt for lokalsamfunnets livsgrunnlag og livskvalitet må i fokus. Jeg skjønner hvorfor slike tanker ikke får særlig gehør i deler av Regjeringen. Respekt for eiendomsrett og enkeltmennesker er jo ikke like rotfestet alle steder, men jeg er forundret over at Senterpartiet så lett har solgt seg ut av dette. Hvem husker ikke Senterpartiet med høy flaggføring mot rovviltforliket og som krigshisser i forrige periode? Nå heter det plutselig at man skal jobbe i det stille – ja vel, det er blitt fryktelig stille, og resultatene taler for seg. 




 Mange er opptatt av rovdyr – det er en sak som engasjerer – og det er stor uenighet om hvor stor plass rovdyrene skal ha i vår natur. Det er mange som opplever frykt for rovdyr, mens andre er glad for at vi har rovdyrene våre. 




Det er viktig å vise hverandre respekt med hensyn til at det er ulike oppfatninger om rovdyrenes plass. Hvis vi ikke viser hverandre respekt, får vi 

nok

 en konflikt, og innenfor rovdyrpolitikken er det for mange konflikter. 




Jeg er glad for at det er et flertall i denne sal som er enig om at det kan være elementer i dagens forvaltning som bør endres, og at dette vil bli vurdert fortløpende. 




Da rovdyrforliket ble inngått i forrige periode, hadde man mange hensikter med dette forliket. En av disse var å skape mer ro. Dessverre har vel ikke forlikspolitikken skapt denne roen som vi hadde trodd ville komme, og det beklager jeg. 




For Kristelig Folkeparti har det vært viktig å drive en god bestandsregistrering. Det er viktig å ha et faktagrunnlag, som vi så kan drive politikk ut fra. 




Høyres forslag innebærer at man vil fokusere på politikkens innhold og tilrettelegging, men det er slik at alt henger sammen med alt, og jeg synes at rovdyrpolitikken viser dette med all tydelighet. Derfor kan ikke Kristelig Folkeparti støtte forslaget om denne evalueringen. Den vil bare ta tak i noen deler av forliket og kanskje ikke selve kjernen, som går på bestandsmålene og soneproblematikken. 




 Lat meg fyrst få seie at eg er glad for at Stortinget debatterer rovdyrpolitikk. Det er behov for å debattere eit forvaltningsregime som så mange er ueinige i, men likevel må halde seg til, av den enkle grunn at dei bur og lever liva sine i område der Stortinget har lagt til grunn at rovdyrbestandar skal halde til. 




Det er ingen tvil om at mange menneske som lever og driv næring i område som er kjerneområde for dei store rovdyra våre, opplever det som ei stor belastning å ha desse dyra tett innpå livet. Folk som driv næring, opplever å finne husdyr sundrivne eller med så store skadar at dei lyt avlivast. 




Bonden i Offerdalen har dette året og i tidlegare år mista store delar av besetninga si til jerv. Langs svenskegrensa gjer ulven inngrep i husdyrbestandane. Særleg etter bjørneangrep er det ikkje uvanleg å finne sau som er skadd på ein slik måte at juret og andre kjøtfulle delar av kroppen er rivne av, men skadane er samtidig ikkje så omfattande at dyret døyr. Ein treng ikkje vere veterinær for å forstå kva lidingar eit dyr blir påført ved slike angrep og i dei timane dei lever med skadane før dei blir funne av eigaren. Ein treng heller ikkje å vere psykolog for å skjøne at dette gjer eit sterkt inntrykk på dei som eig dyra, og sjølvsagt er glade i dei. 




Vidare er det lett å forstå at foreldre som slepp ungar på ein skuleveg i Pasvik, der det i periodar blir observert bjørn dagleg, er utrygge. I Pasvik opplever folk at bjørnen oppfører seg nærgåande og unormalt. Ynsket om å ta ut dei mest nærgåande bjørnane får ein avslag på, samtidig som det blir opna for lisensjakt meir generelt. Det er forståeleg at folk reagerer. 




Senterpartiet har lenge peika på dei openberre svakheitene i rovdyrforliket og den belastninga rovdyrpolitikken er for mange av dei som lever i kjerneområda. Vi treng ikkje alltid ei evaluering for å finne eit forbetringspotensial; den kunnskapen har vi allereie. Senterpartiet si primærløysing er ei felles nordisk forvaltning av dei store rovdyra våre, men det har altså ikkje politisk tilslutning. 




Vi har i denne perioden måtta forsona oss med at fleirtalet er 

for

 rovviltforliket, og fleirtalet er massivt – både i Stortinget og i Regjeringa – til støtte for forliket. Vår moglegheit blir då å finne løysingar som betrar forvaltninga innanfor rammene av rovdyrforliket. 




Senterpartiet meiner det er fleire tiltak vi kan gjere for å dempe konfliktane i rovdyrområda våre. Regjeringa har allereie i Soria Moria-erklæringa sagt at 










bestandstala skal vurderast ut frå effekten på beiting, beitedyr og livskvaliteten til folk i rovdyrutsette område 







innsatsen på førebyggjande tiltak mot rovdyrskadar skal aukast betydeleg 







ein skal styrkje samarbeidet i rovdyrforvaltninga over landegrensene 







ein skal styrkje kunnskapen om storleiken på bestandane 







ein skal ha ein nødvergeparagraf som klargjer dyreeigaren sin rett til å beskytte husdyr og hundar mot rovviltangrep 







ein skal sikre eit effektivt uttak av skadedyr og setje i verk felling når rovdyr utviklar ei truande åtferd ved gjentekne oppsøkingar av husstandar 







ein skal sikre gode erstatningsordningar 




På ein del av desse områda er Regjeringa godt i gang, på andre område trengst det styrkt innsats. 




Det er ikkje lett å vite korleis ein skal tolke framlegget som Høgre kjem med her i dag. Ynskjer ein å gå vekk frå rovviltforliket, eller er dette berre ei symbolmarkering for veljarar i dei delane av landet der belastninga som følgje av rovdyr er stor? Er det det fyrste, skal vi i Senterpartiet ynskje det velkome. Det vil iallfall vere nye tonar frå Høgre. Men mykje tyder på at det er det siste, og då fører Høgre folk bak lyset. Svaret kjem kanskje i løpet av debatten, men eg har til gode å høyre Høgre sin leiar, Erna Solberg, seie at Høgre har tenkt å gå vekk frå rovdyrforliket. Det er gjerne ikkje så rart, då vi veit at hadde det vore opp til Høgre i førre periode, då forliket blei framforhandla, hadde målsetjinga vore betydeleg fleire rovdyr enn det som trass alt er bestandsmåltala i rovdyrforliket – kanskje nærare 50 fleire bjørnar. 




Konklusjonen på dagens forslag er altså: Høgre står fast på at dei vil ha fleire rovdyr – men ein vil altså ha mindre konflikt. Lykke til! Beviset for denne strategien ser vi i merknadene til det forslaget som ligg føre, der Framstegspartiet understrekar at ein føresetnad for evalueringa er at bestandstala blir gjennomgåtte på nytt. Dette er ikkje Høgre med på. 




Det blir spennande å sjå om denne debatten gjev svar på det som er dagens store spørsmål, nemleg om vi får signal frå Høgre her i debatten om ein er villig til å gå vekk frå dei elementa ein var med på i rovdyrforliket. Dersom ein ikkje er det, synest eg ein skal vere ærleg nok til å innrømme det, og ikkje prøve å gje eit inntrykk av noko anna når ein kommuniserer med dei som må leve med det regimet Høgre sjølv har skaffa fleirtal for. 




 (komiteens leder): Dette er en sak der det er vanskelig å forstå om den som har ordet, gir uttrykk for partiets synspunkt eller om det er – jeg holdt på å si – et frittgående individ det er snakk om. Jeg tror vi må holde oss til innstillingen for å se hva som er partienes posisjon. Det er altså slik at alle unntatt Fremskrittspartiet stiller seg bak rovdyrforliket. Flertallet – med unntak av Høyre, som ønsker en gjennomgang – sier også at en må ta håndteringen av konfliktene etter hvert som de dukker opp, og forsøke å forbedre det grunnlaget som politikken på dette området bygger på. 




Det som fikk meg til å ta ordet, var Gunnar Gundersens innlegg. Han sa nemlig at en politikk som utformes av et flertall som ikke lytter, er en forfeilet politikk, en politikk som er laget av folk som bor langt vekk fra problemet. Dette er en ramsalt kritikk av tidligere miljøvernminister Børge Brende. Det var han og tidligere landbruksminister Lars Sponheim som var arkitektene bak rovdyrforliket, et forlik som fikk bred tilslutning i Stortinget. Jeg forstår at en tar utgangspunkt i konflikter og drøfter hvordan de skal løses, men det er noe helt annet når en tar et generaloppgjør med politikken dette forliket bygger på. Jeg legger til grunn at Høyre ikke gjør det, men jeg registrerer at Gunnar Gundersen gjør det. 




Venstre står bak rovdyrforliket. Vi er åpne for justeringer for å forbedre det. Vi erkjenner at her er det konflikter, vi ønsker å bygge på begge de pilarene som rovdyrforliket bygger på. Men jeg synes faktisk at det i denne saken mangler noen som står opp og understreker de forpliktelsene vi har til å ivareta rovdyrbestanden og legge grunnlaget for bærekraftige bestander. Det burde være en viktig politisk målsetting for alle – det er det iallfall for miljøpartiet Venstre. Men samtidig skal vi legge grunnlaget for sameksistens, ha respekt for dem som står i disse konfliktene, og møte dem med raushet og forståelse. 




Det var det jeg ønsket å si fra denne talerstol. 




 Det var forfriskende å høre Gunnar Kvassheims innlegg. Jeg mener det var visepresidenten til Richard Nixon, Spiro Agnew, som en gang lagde begrepet «det tause flertall». Er det ett tema der jeg er helt bombesikker på at det finnes et taust flertall i Norge, er det rovdyrpolitikken. Da snakker vi også om et taust flertall i Distrikts-Norge. Det tause flertallet ønsker både at vi skal ha rovdyr i norsk natur, at vi skal legge til rette for sauehold rundt omkring i Distrikts-Norge, og at folk i Distrikts-Norge skal kunne leve med rovdyrene uten frykt. 




Altfor lenge har vi latt denne debatten bli dominert av noen velmenende miljøvernere i byene som ikke klarer å forstå at det ser annerledes ut fra Engerdal eller Lierne enn fra Oslo. På den annen side er det folk som forsøker å utnytte enhver tenkelig eller utenkelig sak for å piske opp stemningen mot rovdyr, og som egentlig har som agenda å få fjernet alle rovdyr fra norsk natur. Jeg vil oppfordre det store, brede flertallet i Stortinget, som også har avtegnet seg i denne saken, til å ta eierskapet til denne saken tilbake, fra de ekstreme. 




Da er det veldig betryggende at Høyre står sammen med alle andre partier, unntatt Fremskrittspartiet, om å akseptere rovdyrforliket som den videre politikken. Men konsekvensen av det burde også være at Høyre ikke bruker enhver tenkelig anledning til å finne et eller annet å kritisere, for å piske opp stemningen mot det forliket som partiet helt riktig var en av arkitektene bak – et forlik de har støttet hele tiden, og sågar fortsatt bekrefter at de står bak. 




Vi har vedtatt bestandsmål for bjørn, ulv, gaupe, jerv og kongeørn. Det gledelige er at mye av politikken virker – ikke slik at konflikt er avviklet på dette området, det kommer til å være konflikt rundt rovdyrpolitikken i lang, lang tid framover, men politikken virker i den forstand at bestandsmålet for jerv og gaupe nå er nådd. Da kan man jo endre en del av forutsetningene på det området, når man har nådd bestandsmålet. Det er positive tendenser til at vi får opp ulvebestanden – mye tyder på at vi har tre ynglinger av ulv i Norge i år. Det er også et tegn på at det virker. Vi har mye lenger igjen når det gjelder bjørn. Politikken virker også i den forstand at det er satt i verk mange tiltak og mye mer penger enn noen gang før. Senterpartiet har vært en ivrig pådriver for dette, for ulike konfliktdempende tiltak i distriktene som skal gjøre at folk skal kunne leve uten frykt, og som skal gjøre det mulig å ha et aktivt sauehold også i områder hvor der er rovvilt. 




Vi har også på basis av rovdyrforliket opprettet åtte forvaltningsregioner for rovdyr. De har kommet godt i gang med arbeidet. Jeg var veldig imponert da jeg besøkte rovviltsregionene Troms og Finmark og så hvor kunnskapsrike, aktive og engasjerte de var, og hvor opptatt de var av å få dette til å fungere – å få opp rovdyrbestandene, men på en måte som gjør at både mennesker og ikke minst sau kan sameksistere med rovdyrene. La disse som konstruktivt prøver å løse konfliktene, få litt ro til å løse dem. Nemndene har også myndighet til selv å fastsette forvaltningsplan, til å fordele midler til forebyggende og konfliktdempende tiltak, til å fastsette kvoter for lisensfelling, skadefelling og kvotejakt for bestander der de regionale bestandsmålene er nådd. 




Vi legger opp til at beitebruk og rovvilt skal gis ulik prioritet i forskjellige deler av landet, nettopp for å få den sameksistensen som vi ønsker. Det er de regionale rovviltnemndene som i sine forvaltningsplaner gjennomfører disse prioriteringene innenfor regionen. Det er også etablert et nært samarbeid, spesielt med Sverige – men ikke om et felles forvaltningsmessig samarbeid. Det vil være vanskelig, fordi den svenske landsbygda for en stor del er avfolket og ser helt annerledes ut enn den norske. Felles forvaltning vil være vanskelig og faktisk et stort problem i et land som Norge, med et så utstrakt dyrehold i distriktene. Men vi kan samarbeide om mye, ikke minst forskning, registrering, kunnskapsutvikling og på en serie andre områder. Det kan også selvsagt være aktuelt å samarbeide med Finland og andre nærstående land. 




For å klargjøre dyreeierens rett til å beskytte husdyr og hunder mot angrep har et forslag til endring av viltloven § 11 vært ute på høring. Det forslaget innebærer en liberalisering av den såkalte nødvergebestemmelsen. Der har det vært sterke synspunkter, bl.a. på Miljøverndepartementets forslag om ikke å innlemme hund i nødvergebestemmelsen. Jeg kan forsikre om at jeg vil foreta en nøye vurdering av de innspillene som har kommet i den høringen, både når det gjelder dette spørsmålet og alle andre forhold. 




 Det blir replikkordskifte. 




 Statsråden var bekymret over at mange av beslutningstakerne hadde lyttet for mye til naturvernerne i Oslo vest. Jeg kan med en gang avkrefte at jeg er en av dem. 




Statsråden er i slutten av sitt innlegg inne på noe jeg skal forsøke å spørre om. Jeg var i mitt innlegg inne på at hunder for mange jegere, turgåere og andre i Norge nærmest er for et familiemedlem å regne. Den har pr. i dag en helt annen beskyttelse enn husdyr, f.eks. sau – som kanskje noen også har et nært forhold til, hva vet jeg, men kanskje ikke på samme måten som til en jakthund som bor i huset sammen med folk. Jakt blir også en stadig viktigere del av inntektskilden for både rettighetshavere og grunneiere i Norge. 




Mener statsråden at det er rimelig at jakthunder skal ha en annen beskyttelse i nødvergeparagrafen enn sauer skal ha? 




 Siden det er et av de temaene som nå har vært ute til høring, og som vi skal vurdere høringsinstansenes syn på, er det ikke riktig av meg å trekke noen konklusjon nå – det får vi komme tilbake til. Men siden jeg har anledning overfor representanten Lien, vil jeg veldig sterkt ta avstand fra det synspunktet som ble fremmet her, som skulle gå ut på at de jaktlagene som bruker lang tid på å finne ulv i norsk natur, skulle være dårligere skyttere, eller så å si være uorganiserte. Det ble antydet at man er en god skytter hvis man får tak i dem i løpet av en dag eller to. Hvis man bruker mer enn en uke, er det tegn på at man er dårlig. Dette dreier seg ofte om de beste jaktlag Norge har, og det er en svært vanskelig oppgave. Hensikten med denne regelen er jo nettopp å legge til rette for det langsomme, møysommelige arbeidet det er å finne et rovdyr. Derfor har man lagt opp til at det er arbeid utover sju dager som belønnes. 




 Jeg synes statsråden begynte bra, men så ble jeg litt mer betenkt etter hvert. Poenget med forslaget er å prøve å få til en debatt om hvordan man faktisk finner løsninger i forhold til lokalbefolkningen der belastningen er størst. 




Jeg leser i vedlegget til saken, et brev fra departementet, at man har en forvaltning som «ivaretar hensynet til rovdyr, næringsvirksomhet og andre lokale interesser». Statsråden vet veldig godt at i de mest utsatte områdene i Nord-Trøndelag og Hedmark er ikke det tilfellet lenger. Da tar man ikke hensyn til alle. Jeg har ennå ikke hørt en eneste taler her som har kommentert at det faktisk er enkeltmennesker som sitter og betaler kostnadene ved samfunnets politikk. Vi snakker om overordnede rammer, konfliktdempende tiltak osv., men vi snakker ikke om enkeltmennesker. 




Vil statsråden snart gå inn i debatten på det nivået han hører hjemme? 




 Det poenget, nemlig å se enkeltmennesket i enhver sak, mener jeg er noe av det viktigste vi politikere gjør i alle spørsmål, uansett hva vi holder på med – ikke bare se store vyer og prinsipper, men se hvordan det virker for det enkelte mennesket. Nettopp derfor har denne regjeringen lagt opp til en vesentlig opptrapping – igjen, ikke minst takket være Senterpartiets innsats på dette området – av de konfliktdempende tiltakene for å hindre at folk skal være unødig redde. Man kan si at redselen i mange tilfeller ikke er velbegrunnet – det er mye større fare for å bli overkjørt i Engerdal eller i Lierne enn for å bli angrepet av et rovdyr der. Men hva folk føler, kan ikke vi sette oss til doms over, og en god del mennesker er redde. Det er selvfølgelig – som ikke minst Erling Sande, og flere, har vært inne på – folk som ser virkningene av at rovdyr angriper sau. Det gjør sterkt inntrykk på mennesker, ikke minst på barn. Det er helt klart. 




 Jeg tror jeg må ha en presisering av det svaret som representanten Tord Lien fikk – det gikk på jakt. 




I dag er det slik at hvis man jakter i sju dager, får man ikke 5 øre. Men fortsetter man og jakter i åtte, ni dager osv., får man betalt. Synes statsråden at dette er rettferdig? Det har jo ingenting med hvor lang tid jakten tar. Man er et godkjent jaktlag, man har et oppdrag, og man utfører det. Om man da blir ferdig etter dag 6 eller dag 16, skulle ikke ha noen betydning. Hver dag må jo være like verdifull. 




 Basis for det opplegget var at man ønsket å legge dette til rette så nær opp til normal jakt som mulig, og jakt er som kjent ikke lønnet i Norge. Men hvis dette var noe som trakk ut, var spesielt langdrygt og særlig vanskelig og komplisert, ønsket man at det skulle være kompensasjon for den tapte arbeidsfortjenesten som de som påtar seg dette over lang tid, har. 




Man kan gjøre seg mange tanker med hensyn til fra hvilket tidspunkt avlønningen bør foretas. Det er en helt legitim debatt, men enhver antydning om at noen så å si skulle trekke dette ut i tid, skulle være dårlige skyttere, skulle være ukjent i naturen fordi det tar lang tid å finne noe så vanskelig som et rovdyr, er det iallfall all grunn til å ta avstand fra. 




 Nå er det ingen i denne sal som har antydet at de jaktlagene som dessverre enkelte ganger må bruke lang tid på å finne disse skadedyrene, er dårlige jaktlag. De insinuasjonene vil jeg på vegne av Fremskrittspartiet ha meg frabedt. 




Men det er altså slik at når det gjelder en del arter, f.eks. jerv og gaupe, har man ikke bare nådd bestandsmålene, men til dels i stor grad overoppfylt bestandsmålene. Hva vil statsråden foreta seg for å sørge for at bestanden – særlig av jerv, men også gaupe – blir holdt nede på de bestandsmålene som stortingsflertallet faktisk har sagt at de skal være på? 




 Jeg er tidligere her i debatten blitt beskyldt for å være for selvtilfreds på Regjeringens og Stortingets vegne, men det representanten Lien trekker fram, er jo nettopp et eksempel på at Stortingets rovdyrforlik virker. 




Man har altså nådd bestandsmålene for gaupe og jerv. Man er iallfall på god vei til å kunne nå det for ulv. Det er klart at det skaper også konflikter, fordi det betyr at det faktisk er flere rovdyr i norsk natur – og dermed blir det flere konflikter. Men når man når disse målene, legger man selvfølgelig til rette for mer liberalisering når det gjelder beslutningene om nedskyting. Og skulle man nå en situasjon hvor det blir store stammer i Norge, ville man kunne legge til rette for helt alminnelig jakt på dem. I mellomtiden er det aktuelt å liberalisere nødvergebestemmelsen i de tilfeller hvor bestandsmålene er nådd. 




Men igjen: Det at man når bestandsmålene, viser at den politikken som alle andre partier i dette hus – unntatt Fremskrittspartiet – har vært enige om, virker. Det burde glede oss, selv om det skaper en del konflikter. 




 Jeg tror nok statsråden vet at det er en ganske sterk konsentrasjon i visse områder. Vi så at det ved lisensfelling av bjørn i Hedmark i år ikke ble gitt tillatelser øst for Glomma. Til tross for at den lokale rovviltnemnda anbefalte ti fellingstillatelser, ble det gitt to, og ingen øst for Glomma. Det er antakeligvis det området i landet som har sterkest konsentrasjon. Det er også det området som har ulveetableringer, og man har også de to andre rovdyrartene i det samme området. Altså blir konsentrasjonen veldig høy. Det kan vi se når det gjelder beitedyr, som stort sett er borte. 




Nå har vi altså fått den rapporten fra Høgskolen i Hedmark, som viser at belastningen med én ulveflokk er 2 mill. kr i tapte inntekter for grunneiere og rettighetshavere innenfor det området. Vil statsråden gå inn og å se på den konflikten? For det er klart at det er en voldsom trigger til konflikt lokalt der vi ser at dette utvikler seg. 




 Jeg vil definitivt sammen med mitt embetsverk se på den forskningen som er gjort, og de rapportene som er laget der. Samtidig vil jeg nå benytte anledningen til å be om at representanten Gundersen uttrykker en viss glede over Høyres politikk og vil støtte Høyres politikk. 




Høyre var, som det er sagt veldig tydelig, blant arkitektene for dette rovdyrforliket. Høyre har stått for det hele tiden i Stortinget. Høyre bekrefter det sågar i dag igjen, at man står bak dette. Da burde man hjelpe oss andre til å få dette til å virke, dempe konfliktene, ikke lete etter enhver ting som kan kritiseres ved dette forliket, i håp om en eller annen gevinst. 




 Replikkordskiftet er omme. 




Dei talarane som heretter får ordet, har ei taletid på inntil 3 minutt. 




 Først vil jeg si at jeg registrerer at Fremskrittspartiet og Høyre har et felles forslag om en evaluering av rovviltpolitikken og rovviltforliket fra 2003–2004. Det var jo bare Fremskrittspartiet som ikke var med på det forliket, noe jeg er både stolt over og glad for. Jeg er forbauset over at enkelte andre partier ble med. 




Fordi jeg kommer fra et distrikt med mange og til dels store rovviltproblemer, synes jeg at jeg kjenner problemet rimelig godt. Ofte er rovviltproblematikken knyttet kun til bufe og helst da til det å drive med sau. Men dette handler om så mye mer. Det handler om livskvalitet og muligheten til å høste av det naturen kan gi. Når man kommer fra et distrikt, enten det er Hedmark eller et annet sted, hvor hovedinntekten kommer fra naturen og dens bruksmuligheter, og man så får tredd en rovdyrsone nedover seg, skaper det en ny hverdag i dette distriktet. De som tror at det er mulig å drive med f.eks. bufe et sted hvor ulven samtidig skal yngle, må tro om igjen. Det sier seg selv at dette ikke er gjennomførbart på samme sted til samme tid. 




Det er da ikke rart at man får konflikter. Ofte er dette konflikter som enten ikke kan løses eller som blir løst på den måten at folk må slutte med det som gav hovedinntekt eller biinntekt, som gjorde at det til sammen var nok til å leve av. 




Når jeg nevnte livskvalitet, kan det innebære så mangt. Livskvalitet har ikke det samme innholdet for oss alle. For dem som lever ute i distriktene, kan det å gå på jakt, trene hunden sin, plukke bær eller sopp eller bare gå en tur ute i skogen være nok til at ønsket om en god livskvalitet blir oppfylt. Det handler også om å la sine barn vokse opp i et miljø langt fra eksos og stress. Når så rovdyrene kommer, blir denne livskvaliteten forringet. Og hvordan skal vi kunne erstatte dette? Enkelte ting kan ikke erstattes med penger. 




En næring som er voksende i enkelte distrikter, som f.eks. i Hedmark, er jakt og utleie av jakt. Når så rovdyrene overtar etter elg og rådyr, forsvinner denne muligheten. Det samme gjør de positive ringvirkningene i form av tjenesteyting dette ville gitt. Derfor må en del ting på plass hvis storsamfunnet pålegger et distrikt så store konsekvenser. Her kan bl.a. nevnes en liberalisering av nødvergeparagrafen og en raskere tildeling av fellingstillatelse, m.m. 




Ellers må jeg spørre: Hvor er Senterpartiet i denne saken? 




 Jeg lot meg inspirere av Gundersens forslag og Gundersens innlegg til å ta ordet i denne debatten, som vi har vært innom før i denne salen. 




Gunnar Gundersens beskrivelse av situasjonen slik som den har utviklet seg, tror jeg utmerket godt kunne ha vært hentet ut av Stortingets protokoller da Senterpartiet argumenterte mot rovdyrforliket den gangen det ble inngått – da mot Høyre, mot en miljøvernminister, for øvrig, som stod bak forliket og var hovedarkitekten bak det. 




Det er noe med resonnementet bak og konklusjonen som jeg har lyst til å sette et stort spørsmålstegn ved. Det blir veldig merkelig når man trekker fram et resonnement der man på felt eller felt beskriver hvor galt det har gått, hvor ille det er og hvor dypt dette går inn på enkeltindivider, på næringsutøvelse og på eiendomsrett. Noe av dette skulle jeg gjerne ha diskutert ærlig og redelig med Gunnar Gundersen, men når han så i neste setning slår fast at rovdyrforliket ligger fast, at bestandsmålene ligger fast, er det god grunn til å sette spørsmålstegn ved hvor hederlig og hvor oppriktig engasjementet er. Det vil altså si at Gunnar Gundersen ikke ønsker færre rovdyr i disse områdene, han ønsker flere rovdyr. Riktignok er bestandsmålene oppnådd for jerv og gaupe, men både for ulv og på bjørn er det til dels langt igjen. 




Jeg vil gjerne høre Gunnar Gundersen forklare fra denne talerstolen hvordan det henger sammen at man på den ene siden fremmer dette forslaget og på den andre siden oppriktig mener at tallene på ulv og tallene på bjørn skal opp. Det handler etter mitt skjønn om at man ikke er villig til å ta konsekvensen av eget resonnement. Jeg tenker at det nærmer seg jul, og det er på tide å sende julekort hjem – hjem til Hedmark. Dette er ikke noe mindre enn Gunnar Gundersens egen nødvergeparagraf overfor egne velgere i Hedmark. 




Det er mange her som har omtalt respekt for enkeltindividet i brede ordelag i kveld. Det er jeg helt enig i. Jeg tror at man i denne perioden har kommet et godt stykke videre nettopp fordi Regjeringen har satset stort på konfliktdempende tiltak. Jeg opplever at det er vilje, spesielt fra miljøvernministerens side, til å komme norske bygder og den norske bygdenæringen i møte. Det setter ikke minst vi pris på. Men jeg har også lyst til å si at vi i Senterpartiet opplever at det er mye igjen. Det er ennå langt igjen til at vi kan si at vi er i mål med rovdyrforliket, og at det er en god balanse mellom rovdyr og enkeltmenneskers næringsutøvelse. 




 Jeg hadde ikke forventet at Høyre skulle bli utsatt for den reneste kryssild i denne saken, alt fra påstander om at Høyre sender ut lettvinte julekort, som representanten Lien sa, nå påskrevet av representanten Borten Moe, til at Kvassheim mener at vi utsetter tidligere miljøvernminister Børge Brende for det reneste frontalangrep, og til representanten Sande som mener at alt i dag ville ha vært mye, mye verre hvis Høyres politikk på dette området skulle ha blitt gjennomført. 




Bare for å slå det helt fast: Høyre står bak rovviltforliket. Vi står bak Bernkonvensjonen om levedyktige bestander. Men jeg tror at alle de som nå deltar med fingeren på avtrekkeren mot Høyre, gjør den fundamentale feil at man unngår å se seg tilbake. Dette forliket var svært kontroversielt da det for fem–seks år siden, ble vedtatt. Det skulle bare mangle at vi i dag ikke tar oss bryderiet med å kikke oss litt tilbake og se på om dette er blitt slik som forutsatt. 




Høyre gikk ikke ved siste valg fra den ene bygden til neste bygd med vignetten og pamfletten «vernepause». Vi gjorde ikke det. Og jeg tror at både Fremskrittspartiet og Senterpartiet i dag skal være glad for at vi har fremmet et forslag som gir anledning til å foreta en gjennomgang, særlig hvis man tar seg bryderiet med å lytte litt til dem som bor i de mest belastede områdene av landet, som faktisk er mest berørt av denne politikken som vi skal få til å balansere. I store deler av disse bygdene gir de uttrykk for at de føler seg politisk overkjørt. Vi ser tomme gårdsbruk, vi ser fraflytting, og vi ser problemene som har oppstått. 




Statsråden sier at Høyre benytter enhver anledning i håp om en eller annen politisk gevinst. Det kunne være fristende å si at det er fagfolk på området politisk gevinst som gir denne uttalelsen. Men det er ikke det som er vår motivasjon. Jeg hadde faktisk trodd at noen skulle bli relativt glad for at vi vil foreta en gjennomgang av dette forliket som nå begynner å bli noen år gammelt. 




Det er helt korrekt, som representanten Lien var inne på, at Høyre sender julekort. Vi sender julekort til jul, men vi sender ikke julekort hele året. 




 Man vet jo ikke helt hvor man skal begynne. Julekort? Da begynte vi sesongen tidlig i tilfelle, siden forslaget ble levert inn i juni. Men jeg vil si at det er litt av en klasebombe Senterpartiet sender ut over Distrikts-Norge, når man ikke står ved det man tidligere har sagt, og tar fighten der den skal tas. 




Når det gjelder rovviltforliket, er det slik som Ivar Kristiansen var inne på, at vi erkjenner at vi ikke bare kan fortsette å ha en diskusjon om ja og nei til rovvilt i Norge. Jeg erkjenner at det betyr at man er nødt til å si at man har ansvar for de fire rovviltartene. Det har jeg avfunnet meg med lenge. Men det er heller ingen hemmelighet at jeg var ganske skeptisk den gangen rovviltforliket ble inngått, og jeg gav også veldig klart uttrykk for det den gang. Dessverre vant jeg ikke fram. Det er mulig at det skyldes at vi satt sammen med Venstre bl.a. i regjering. Men vi nådde ikke fram. 




Hvor stor populasjon av rovvilt det til syvende og sist skal være i Norge, har jeg heller ikke noen klar oppfatning av. Men jeg har en ganske klar oppfatning av at deler av den sonepolitikken som nå foregår, gjør at man nærmer seg reservattilstander i deler av landet. Hvis nasjonen ønsker så sterke konsentrasjoner i visse deler av landet, så må man jo heller si det da, og ta debatten på det grunnlaget at her skal det ikke være en todelt målsetting. Her skal det ikke være beitedyr, her skal rovviltet ha prioritet når det gjelder uttak av elg og andre ville dyr, og de skal ha prioritet framfor fri ferdsel ute i naturen. Det er en debatt i seg selv som man må gå inn i en diskusjon med lokalbefolkningen om, for det har en ganske sterk påvirkning. Der Per Roar Bredvold og jeg kommer fra, begynner situasjonen å nærme seg det. 




Det er bare det jeg har lyst til å fokusere på, at da må vi faktisk gå inn på de premissene og forutsetningene man har i de deler av landet hvor belastningen blir så stor. Det var også derfor jeg spurte om det med konsentrasjon både av bjørn, ulv og de to andre rovviltartene innenfor det samme området. 




Jeg registrerer at mange her har et veldig behov for å angripe Høyre for at vi har prøvd å få denne debatten inn på et spor hvor man faktisk kan begynne å diskutere dette på de premissene som gjelder for de enkeltpersoner og enkeltsamfunn som berøres. Jeg registrerer at vegringen er stor. Det er fortsatt mange som gjerne vil holde dette på en armlengdes avstand, og jeg kommer nok til å fortsette med å prøve å få debatten ned på det planet der den hører hjemme. 




 I denne debatten har man nå vært innom både julekort og klasebomber, og det er en interessant utvikling. 




Jeg har lyst til nok en gang å adressere det statsråden – som for så vidt også er klasebombeekspert – sa om skadefellingslag her tidligere. Statsråden har riktignok rykte på seg i dette hus for å være en av de få statsrådene som er ryddig i debattene, men da synes jeg han skal holde seg for god til å legge ord i min munn, nærmest at jeg hadde sagt at skadefellingslag som bruker mer enn sju dager, er inkompetente. Det har ikke jeg sagt. Jeg har prøvd å påpeke at det er skadefellingslag som er effektive, og kanskje skyter skadedyr som staten har sagt at de bør skyte, den sjuende dagen de er på jobb, og ikke får lønn for det, mens de som skyter på dag åtte, får lønn for det. Det synes jeg er et paradoks, og statsråden kan jo spørre seg selv om hvorvidt han har mulighet to–tre–fire ganger i året til å reise ut og jobbe frivillig uten lønn i fem–seks dager i slengen, som er tilfellet i en del kommuner i Norge. 




Jeg mener at det er en uholdbar løsning. Det kan gjerne regjeringspartiene ha en annen mening om. Det er det jeg mener, og ikke at vi har inkompetente skadefellingslag, for det har vi ikke. 




Så til nødverge og spørsmålet om hund skal inkluderes. Nå står det i Soria Moria-erklæringen – og så vidt jeg vet, er den nå i disse tider tre år gammel – at nødvergeparagrafen skal revideres. Det ble offentliggjort med brask og bram fra både arbeiderpartirepresentanter og senterpartirepresentanter at det betydde at hund skulle inn i nødvergeparagrafen. Jeg har opp til flere ganger prøvd å understreke hvor urimelig jeg synes det er at hund ikke er inkludert i nødvergeparagrafen, og lar det bli med det. 




Så har både statsråden og representanten Pedersen sagt at forliket virker. Men Pedersen sa også noe annet, som jeg har lyst til å sammenholde med det, at nå er det nesten ikke sau igjen i Norge, og alt sauekjøttet kommer fra New Zealand. Da er det et stort paradoks at til tross for at representanten Pedersen mener at det ikke er sau igjen i Norge, så forventer Regjeringen at tapene av sau til neste år skal gå opp. Det er ikke sau igjen i utmarka i Norge, og likevel går tapene opp. Det må bety at rovdyrene tar en betydelig høyere andel av den sauen som faktisk er der ute. Så vidt jeg husker, hadde forliket to målsettinger: Opprettholdelse av næringsvirksomhet i utmarka og bestandsmål for rovdyrbestanden. At man har lyktes med et av målene, er det liten tvil om, men dog bare det ene målet. 




Jeg håper at man ikke lykkes med å få på plass en bestand i Norge på 600 bjørner. 




 Eg hadde nær sagt at sauen er i ein sabla utfordrande posisjon. Med rovdyra på den eine kanten og Framstegspartiet sin landbrukspolitikk på den andre er du i krysseld dersom du er sau i våre dagar. 




Men det var innlegga til Gunnar Gundersen eg hadde tenkt å kommentere. Representanten Gundersen seier nemleg at rovdyrpolitikken ikkje er berekraftig, at ein har innført reservattilstandar i delar av landet, at høg rovdyrtettleik fører til konfliktar. Når eg les opp desse setningane, er det ikkje fordi eg er så ueinig i det Gundersen seier, men dette er jo den politikken som Høgre har skaffa fleirtal for, og som dei framleis ynskjer. «Frekkhetens nådegave» er ikkje noko parlamentarisk omgrep, og det er like greit, for det kunne vere lett å bli freista. 




Når ein peikar på utfordringane med høg tettleik av rovdyr i eit område der folk bur og driv næring, og så seier at ein vil behalde rovdyra der, ja endåtil ha fleire, men ha mindre konflikt, begynner ein å lure på om det er menneska og husdyra ein helst ser fer frå området. Høgre sin distrikts- og landbrukspolitikk støttar for så vidt opp under ein slik strategi, men vi er der i dag at vi har ein situasjon der vi etter planen skal ha fleire rovdyr, ikkje færre. Eg har lyst til å be representanten Gundersen om å kome opp her og bekrefte på vegner av sitt parti at han støttar det. Er det slik at Høgre vil ha fleire rovdyr i forhold til dagens situasjon, eller vil dei ha færre? 




 Jeg har tenkt å ta tak i den todelte målsettingen som ligger i rovdyrforliket, og som jeg selv finner svært sympatisk, nemlig at en skal balansere ut hensynet til lokalsamfunn, hensynet til enkeltmenneskers eiendomsrett og hensynet til næringsutøvelse med det ansvaret fellesskapet har for å opprettholde levedyktige bestander av norske rovdyr. Jeg tror nok det er en problemstilling som Stortinget i større grad i framtiden er nødt til å ta inn over seg, og i den grad det er en problemstilling som fortjener å evalueres, og i den grad det er noen målsettinger som fortjener å bli evaluert, bør det være nettopp disse. 




Antallet rovdyr står sentralt i rovdyrforliket. Antallet rovdyr skal nå opp. Jeg tror det er helt åpenbart at i mange deler av landet føler mange at nettopp antallet rovdyr presser dem ut av næringen, gjør utmarka utrygg og forringer livskvaliteten til en god del mennesker. På det grunnlaget tror jeg godt at man kunne ha fått en evaluering. Men da kan man ikke gå inn i den evalueringen med at målsettingene ligger fast. Da må man ha en åpen ende på det. 




Så er det et spørsmål som ingen i Stortinget for så vidt har tatt opp til debatt, heller ikke innad i Regjeringen. Det går på om det er mulig å nå denne målsettingen. Stortinget har vedtatt at ulv og lam skal gå lykkelig sammen på utmarksbeite. Det finnes empiri etter hvert som tyder på at det kan være vanskelig å få gjennomført, i hvert fall til om en god stund. Det kan hende at man på et eller annet tidspunkt er nødt til å ta konsekvensene av en slik erkjennelse, hvis tiden er inne for å komme dit, og så sette seg ned og diskutere hvilke konsekvenser det åpenbart er nødt til å få. Men de konsekvensene er det ingen som har tatt opp, og det er åpenbart heller ingen som har vært villig til å diskutere den naturlige konsekvensen av en slik erkjennelse. 




 Jeg føler behov for å gi et svar til representanten Tord Lien. Her i salen er vi egentlig ganske så vant til at representanten Tord Lien hører det han vil høre. Det har også skjedd nå, og derfor har jeg behov for å ta en liten reprise – de andre kan gjerne høre på – av det jeg egentlig sa: 







«Det legges ned landbruk i stor stil i dette landet, og snart importerer vi det meste av sauekjøtt fra New Zealand. Det er ikke en villet politikk, og da haster det å gjøre de nødvendige grepene som må til for å få gjennomført de tiltakene som det store forliket la opp til i 2004, før alle sauebønder og reineiere har lagt ned.» 




Det var det jeg sa. Det viktigste er å få forliket til å virke, slik at vi slipper å gå til det skrittet at vi må legge ned enda mer landbruk. 




Så til det med erstatning. Det er ikke slik at vi skal gå inn for erstatning fordi at sauen blir borte. Erstatningen har økt, for vi ser at det er nødvendig at de som mister sau på beite, får den erstatningen de egentlig har krav på. 




Så én ting til: Man har etter hvert blitt veldig mye flinkere til å finne ut hvorfor den sauen er død, eller den reinen er død. Man er blitt mye flinkere til å finne ut av kadaveret – man har forsket på det – grunnen til at det ligger der. Det tilsier også at vi trenger å øke erstatningen. 




Det er en vanskelig situasjon ute – det er det ikke noen tvil om – men nemndene gjør en utrolig god jobb, som også statsråden sa. Hvis vi slutter å male ut disse situasjonene, tror jeg vi skal greie å komme i havn med det forliket som egentlig har et godt innhold. 




Eirin Faldet hadde her gjeninntatt presidentplassen. 




 Dette er en litt spesiell debatt, for her blir et parti som var med på forliket, og som ønsker å evaluere det – om ikke annet – kritisert av et parti som var mot forliket, men som ikke vil evaluere det, og som står på at det skal gjelde. Det er et paradoks av dimensjoner, og jeg synes den måten Senterpartiet oppfører seg på i denne saken, er svært freidig. Hvis Senterpartiet synes forliket er godt, får de heller berømme Høyre for at de står på det. Hvis Senterpartiet ikke synes forliket var godt, får de være med og stemme for en evaluering av det eller gå enda lenger og si at forliket skal oppheves. Jeg synes det nesten er skammelig å drive en slik type politisk debatt. 




Samtidig hadde det vært interessant å høre representanten Gundersen si om han var for eller mot forliket. Jeg tror det en ser i denne saken, er rett og slett at dette forliket ble inngått av enkelte i Bondevik II-regjeringen med hånden for nesen, fordi en ikke synes det var godt. Det er en måte å drive politikk på som dagens regjering praktiserer stadig vekk, gjennom dissenser og åpen strid. 




I rovdyrpolitikken ser Regjeringen at de vil måtte øke bevilgningen til skadefelling og øke bevilgningene til erstatning for buskap som blir tatt. Det viser jo at dette rovdyrforliket ikke fungerer. At vi skal bruke mange år på å vente og se at forliket får virke, slik flere har tatt til orde for – ja, det er bare å vente og se at flere og flere sauer og hunder blir tatt av rovdyr. Når et forlik er basert på en urealistisk tilnærming, der en forventer at rovdyr skal se grenser, og at rovdyr skal holde seg innenfor visse områder, ja så er det så urealistisk at en vil aldri få noen gode resultater. Nettopp derfor synes jeg at Høyre skulle få æren fordi de våger å se konsekvensene av det de selv var med på, og at vi skulle vedta en evaluering, slik at vi med åpne øyne – alle som er her, både de som i utgangspunktet var for, og de som i utgangspunktet var imot – kunne se på konsekvensene av forliket, så vi kunne gjort noen endringer i den politiske linjen. 




Det er litt spesielt når en har en regjering som, akkurat som i petroleumspolitikken, sitter i Politisk kvarter og diskuterer i alle retninger og åpenbart ikke er enige og ikke kan bli enige, og som har akkurat den samme tilnærmingen til rovdyrpolitikken. En vil absolutt ikke foreta den evalueringen og ta en åpen debatt, slik at Stortinget kan gjøre korrigeringer. En legger lokk på det, og har en statsråd som flåser det vekk i stortingsdebatten, og åpner for at en forstår at noen kan synes det, men en våger ikke å ta standpunkt selv i mange av sakene. Dermed opprettholdes status quo. De som var mot rovdyrforliket, tvinger ikke igjennom den debatten som Stortinget burde hatt for å sørge for at vi kommer inn på en litt mer realistisk linje. Dessverre er rovdyrpolitikken også omfattet av det rød-grønne seminaret, der en ikke får konklusjoner, men bare debatter. 




 Presidenten vil bemerke at i denne salen er det ingen som «flåser». 




Gunnar Gundersen har hatt ordet to ganger og får ordet til en kort merknad, begrenset til 1 minutt. 




 Jeg synes det må gå an å trekke litt lærdom av det en har vært med på, og være villig til å gå inn og se på virkningene. Det er det jeg leser ut av forslaget her, og det skal partiet Høyre ha stor ros for. 




Jeg var selv ikke på Stortinget da rovviltforliket ble inngått. Om jeg er for eller mot, synes jeg i og for seg er uinteressant. Som jeg sa i sted, innser jeg at skal man komme noen vei, må man også diskutere på det grunnlaget som flertallet har, og det er at man ønsker å ta et ansvar for de fire store rovviltartene. Da må man diskutere dette på det grunnlaget – hvordan gjør vi det? 




Om vi skal ha flere eller færre i rovviltbestandene som målsetting har jeg egentlig ikke forutsetninger for å diskutere. Det jeg vet, er at i Åsnes, i min kommune, har vi hatt tre ulveflokker samtidig til tider. Det betyr hele den nasjonale målsettingen. I tillegg har vi bjørn, og vi har de andre rovviltartene. Det betyr at vi har i hvert fall fullt opp. Vi blir sittende med mye av belastningen alene. Det er det vi prøver å fokusere på, at man får en veldig konsentrert belastning. Det burde man kunne gå inn i en debatt om. 




 Flere har ikke bedt om ordet til sak nr. 10. 

(Votering, se side 1056) 





                    

 Under debatten har Tord Lien satt fram følgende forslag på vegne av
                            Fremskrittspartiet og Høyre: 

«Stortinget ber Regjeringen senest i løpet av vårsesjonen 2009 fremme
                                sak om evaluering av rovviltpolitikken og rovviltforliket fra
                                2003–2004, sett i lys av de utfordringer befolkningen innenfor
                                rovviltsonene opplever, og forslag til tiltak i tråd med dette.»
                            

Det voteres alternativt mellom dette forslaget og innstillingen til
                            komiteen. 

Komiteen hadde innstilt: 

Dokument nr. 8:127 (2007–2008) – representantforslag fra
                        stortingsrepresentantene Gunnar Gundersen, Elisabeth Aspaker, Martin
                        Engeset, Peter Skovholt Gitmark, Kari Lise Holmberg og Ivar Kristiansen om
                        en evaluering av rovviltforliket for å få bedre samsvar mellom
                        storsamfunnets, lokalsamfunns og enkeltindividers interesser – bifalles
                        ikke. 

Votering:

Ved alternativ votering mellom komiteens innstilling og forslaget
                            fra Fremskrittspartiet og Høyre ble innstillingen bifalt med 64 mot 38
                            stemmer.

(Voteringsutskrift kl. 21.05.23 )


                    
                    

 Etter ønske fra miljø- og energikomiteen vil presidenten foreslå at taletiden blir begrenset til 5 minutter til hver gruppe og 5 minutter til statsråden. 




Videre vil presidenten foreslå at det blir gitt anledning til fem replikker med svar etter innlegg fra medlemmer av Regjeringen – innenfor den fordelte taletid. 




Videre vil presidenten foreslå at de som måtte tegne seg på talerlisten utover den fordelte taletid, får en taletid på inntil 3 minutter. – Det anses vedtatt. 




 (ordfører for saken): Det er egentlig en ganske stor sak som behandles i dag. All honnør til forslagsstillerne fra Kristelig Folkeparti som har tatt opp denne saken. Den kommer til å øke i aktualitet og omfang fremover også. 




Jeg vil si at det er tilsynelatende ganske bred enighet i denne salen om tilnærmingen til de politiske løsningene, men vi skiller lag ved at det er to av opposisjonspartiene som står bak forslaget som fremmes i saken. Forslaget er motivert ut fra at vi har ikke hatt noen stortingsmelding til politisk behandling i Stortinget om avfallsproblematikken siden 1991. Med den oppmerksomhet og de problemer avfallsmengden gir også i Norge, mener opposisjonspartiene at det kunne vært meget formålstjenlig å foreta en bredere tilnærming til spørsmålet enn det som er gjennomført i presentasjonen i statsbudsjettet for 2009. Man kan ikke med all verdens form for velvillighet si at dette bærer preg av å være noen helhetlig gjennomgang av saken. 




Den store utfordringen er at vi har nær 1 million tonn biologisk nedbrytbart avfall som må behandles på en annen måte fra 1. juli neste år. Det er ingen tvil om at selv om de som sitter rundt i landet med ansvar for håndtering av avfall, burde være relativt godt forberedt på at forbudet mot deponering kommer til å tre i kraft, vil vi ikke være i stand til å håndtere denne utfordringen. Selv om alle planlagte anlegg skulle se dagens lys, ville vi likevel ha en underkapasitet til å håndtere nedbrytbart avfall når fristen løper ut. Det er vår store utfordring. 




Ett forhold er at vi har et klimaforlik i Stortinget på dette området, hvor målsettingen selvfølgelig er å få redusert de klimagassutslippene som avfallsdeponiene representerer i Norge i dag, som er på mellom 2 pst. og 3 pst. Den andre utfordringen er selvfølgelig også å kunne nyttiggjøre seg den energien og det energipotensialet som nedbrytbart avfall representerer i Norge. 




Men vi hadde kanskje også stått oss på å få en litt større og bredere debatt om håndtering av avfall i Norge, om forbrukeratferd, produsentansvarsordninger, hvordan EU håndterer sine avfallsproblemer, hva slags planer de har, og hvordan de nasjonalt griper fatt i disse utfordringene, fordi vi har en utvikling i mengden avfall i Norge som er betydelig, og den er bedrøvelig. Vi har siden 1995 hatt en vekst i husholdningsavfallet i Norge på hele 71 pst. Vi hadde en vekst i husholdningsavfallsmengden i Norge forrige år på over 6 pst., og det er betydelig. Vi bør ikke ha ambisjoner om at verden skal utvikle seg slik. 




Jeg vil også understreke at vi må se på avfall som en energimulighet. Hvis vi lykkes i å skape den politikken som bør skapes på dette området, har vi en energiressurs av rang som må utvikles. Det betyr at de krefter, regionale og lokale, som sitter med ansvaret på dette området, må ta grep. Hvis ikke vil vi se at vi ikke kommer til å lykkes på avfallsproblematikkens område og heller ikke i å utnytte energipotensialet. Da kommer vi til å se tapte muligheter, og vi kommer til å se at vi fortsatt må eksportere avfall ut av landet, som andre land, fortrinnsvis Sverige og Danmark, og muligens Finland, kommer til å utnytte i energiformål. Derfor understreker jeg bare at skal vi lykkes på dette området, avhenger det av at vi greier å nyttiggjøre energien i biologisk nedbrytbart avfall. Lykkes vi der, har vi også lyktes med å redusere klimagassutslippene i Norge, som vi alle sammen har som formål. 




På denne bakgrunn tar jeg opp det forslaget som er referert i innstillingen. 




 Representanten Ivar Kristiansen har tatt opp det forslaget han refererte til. 




 Jeg vil først og fremst gi uttrykk for at jeg mener det er bra at vi får en debatt om avfallspolitikken i Stortinget. Det er et politikkfelt som ofte ikke får den oppmerksomheten som det fortjener, tatt i betraktning hvor viktig avfallshåndteringen er både for trivsel, levekår, miljø og klima. 2,5 pst. av de samlede norske klimagassutslippene stammer fra avfallsdeponier. Det er betydelig. 




Et av de langsiktige målene som ligger til grunn for avfallspolitikken vår, er at veksten i avfallsmengden skal være vesentlig mindre enn den økonomiske veksten. Det er bare å erkjenne at det har vi ikke klart. Til nå har avfallsmengden vokst omtrent i takt med BNP-veksten, og utviklingen er spesielt ille i husholdningssektoren. Saksordføreren viste helt korrekt til at husholdningenes avfallsmengde har vokst med 71 pst. siden 1995. Det sier noe om at vi trenger å fokusere ikke bare på forbrenning og energigjenvinning, som forslagsstillerne er opptatt av, men også på avfallsforebygging. 




Vi lever i et samfunn hvor bruk-og-kast-holdningen er utbredt, og selv med den best tenkelige avfallshåndtering er det et problem med både praktiske, miljømessige og mer etiske sider. Jeg er veldig glad for at Miljøverndepartementet i tiden framover kommer til å ha et særlig fokus på nettopp det. Det er bl.a. satt av en egen post til et prosjekt for avfallsforebygging på statsbudsjettet. 




Så er det også slik, og det er det litt viktig å huske på, at materialgjenvinning har større klimaeffekt enn forbrenning med energigjenvinning, og det er viktig å ha det perspektivet med seg når man diskuterer rammebetingelsene for energigjenvinning. 




Så er vi fra flertallets side selvfølgelig opptatt av deponiforbudet og konsekvensene av det. Deponiforbudet har vært forberedt lenge. Jeg er veldig glad for at det ble en del av klimaforliket, at det fikk et eget punkt der, og at den brede oppslutningen om forbudet ble formalisert på den måten. Selv om man kan problematisere noen konsekvenser som oppstår gjennom innføringen av et slikt forbud, er det viktig å få sagt at deponiforbudet i seg selv er et utrolig viktig og effektivt klimapolitisk virkemiddel. 




De beregningene som er gjort, viser at klimagassutslipp fra deponi vil bli redusert med opp mot en tredjedel innen 2016. 




Så vet vi at behandlingskapasiteten er avgjørende for å oppnå full klimaeffekt. Det sier seg selv. Det er forventet, og det er helt riktig, som forslagsstillerne påpeker, at det vil være mangel på behandlingskapasitet idet deponiforbudet trer i kraft. Men forbudet har vært varslet lenge, og som et resultat av det er det mye ny forbrenningskapasitet under utbygging og planlegging. Antakelig vil vi ha nok behandlingskapasitet i løpet av tre–fire år. 




Når det er sagt, så vil vi fra flertallets og Arbeiderpartiets side understreke hvor viktig det er at Regjeringen følger med på utviklingen og setter i verk ytterligere tiltak for å øke behandlingskapasiteten, hvis det viser seg at det blir nødvendig. Det er overhodet ikke ønskelig med en situasjon hvor store mengder avfall eksporteres ut av landet. 




Så er vi også opptatt av at en ny vurdering av avgiften på deponering av avfall er helt nødvendig, og jeg er glad for at Regjeringen vil komme tilbake til akkurat det spørsmålet i revidert nasjonalbudsjett til våren. 




Så til slutt: Forslagsstillerne er opptatt av produsentansvarsordningene. De er viktige. De er opptatt av at ordningene må gjennomgås og reforhandles. De er blitt ti år gamle nå, og det er allerede i gang et arbeid med det. Det er blitt gjort en vurdering av dem, og jeg tar det som en selvfølge at den vurderingen blir fulgt opp og fører til at avtalene blir oppdatert, om det trengs. 




 Jeg har litt krutt igjen, selv om jeg brukte mye på rovdyrene! 




Jeg har lyst til å takke forslagsstillerne for at vi fikk sjansen til å diskutere dette i dag. Jeg synes også at saksordføreren skal ha honnør for en meget ryddig og grundig gjennomgang. Avfallspolitikk er viktig. Deponiforbudet har bred oppslutning, men for en del av landet medfører det til dels store utfordringer. 




Hvis vi ser dette i lys av det saksordføreren var inne på, at sist vi diskuterte dette i Stortinget, var tidlig på 1990-tallet, synes jeg Marthinsen er passiv når hun sier takk til forslagsstillerne for at vi får sjansen til å diskutere dette. Det vi gjør i dag, er å diskutere et Dokument nr. 8-forslag der et stort mindretall, men dog et mindretall i denne sal ønsker å gi en retning for avfallspolitikken. Svaret fra Regjeringen er: Nei, dette har egentlig ikke Stortinget noe med. Dette løser vi best selv. Hvis vi ser dette i sammenheng, synes jeg ikke det henger helt på grep. Jeg og Fremskrittspartiet mener at det er behov for en stor og bred gjennomgang av avfallspolitikken, en gjennomgang som jeg mener hadde fortjent at Regjeringen inviterte til aktiv deltakelse fra mindretallet i Stortinget. 




Det er tre byer som har god kontroll, og har kommet veldig langt, og som vi har mye å lære av. Dessverre er bare to av de tre byene styrt av Fremskrittspartiet. Det er Fredrikstad og Oslo. I tillegg må jeg nevne Trondheim. Dette er byer som har kommet langt når det gjelder biogass og fjernvarme, og som kan være en rettesnor for de kommunene som nå er nødt til å komme etter. 




Jeg skal ikke prate lenge. Jeg skal bare si litt om enerett. Fremskrittspartiet er et parti som er veldig opptatt av markedsløsninger, og markedsløsninger også i avfallsbransjen bør være regelen snarere enn unntaket. Men vi er altså ikke villige til å gå så langt at vi ønsker å si at muligheten til å innvilge enerett bør fjernes. Det står omtalt i innstillingen. Jeg har lyst til å peke på både forbrenningsanlegget i Kristiansand, som er på plass, og forbrenningsanlegget i Tromsø, som er i ferd med å komme på plass, nettopp fordi man hadde mulighet til å innvilge enerett. Så får man håpe at lokalpolitikerne er i stand til å velge kostnadseffektive løsninger likevel. Men inntil vi får på plass et alternativ, mener Fremskrittspartiet at muligheten for enerett må være til stede også i framtiden. 




Så har jeg lyst til å knytte noen ytterst få kommentarer til produsentansvarsordningen. Det handler ikke så mye om forbrenning og den type ting, som er hovedtemaet i dag. Når det f.eks. gjelder bilvrak, som omfattes av dette, er situasjonen i ferd med å komme ut av kontroll. Så en bred gjennomgang av produsentansvarsordningen som gjelder en hel rekke forskjellige produkter, er nok på sin plass. Jeg hadde håpet at Stortinget skulle få delta også i den debatten, men det får vi altså ikke. Det er likevel grunn til å oppfordre statsråden til å gjennomføre en slik gjennomgang. 




Representanten Marthinsen sier noe viktig, at materialgjenvinning er fornuftig. Der kommer man til produsentansvarsordningen, for materialgjenvinning gir ikke bare størst ressurseffekt, men har selvfølgelig helt åpenbart størst miljøeffekt. Derfor er det viktig at produsentansvarsordningene fungerer tilfredsstillende – ikke bare fordi vi har gitt ansvaret til noen private, som selvfølgelig vi mener er fornuftig – og at vi tar vårt ansvar og følger opp her. 




 Jeg hadde egentlig tenkt å si veldig mye av det som Marianne Marthinsen sa. Det er ikke nødvendig at vi gjentar oss sjøl hele veien, i hvert fall ikke når det begynner å bli seint. 




Jeg har lyst til å understreke behovet for å få til en bedre avfallsforebyggende politikk. Det er ikke noen enkel sak. Det er egentlig et veldig stort spørsmål. Det handler om hele vår forbrukskultur. Det handler om økonomisk vekstpolitikk. Det handler om hva vi anser som produktivitet. Og det handler om vårt forhold til ting og til ressursene rundt oss, vår plass i verden og om fordelingspolitikk, særlig i forhold til det internasjonale perspektivet. I disse tider med finanskrise der mange politikere og land er engasjert i å prøve å finne en vei ut av den, bør avfallsbildet også være en del av diskusjonen. Hvordan kan vi få til en ny retning i verden som sørger for at vi får et annet forbruk av jordas ressurser? Slik vi lever nå, er ikke bærekraftig. 




Jeg har lyst til å ta opp et par problemstillinger. Det ene er knyttet til biogass. Det er veldig spennende hva som blir resultatet når vi får deponiforbudet. Det er et veldig viktig grep som blir tatt, og som Marianne Marthinsen sa, er det jo noe vi ble enige om i klimaforliket, og som alle, unntatt Fremskrittspartiet, ønsket seg. Jeg mener at det også er et godt eksempel på at et nei til noe, kan bli til et ja til noe annet, at klima- og miljøpolitikk med klare krav om en aktiv stat som er inne og sier hva man ønsker seg, bidrar til både innovasjon og omstilling og nye muligheter i den andre enden, også til å tjene penger. 




Det vi ser nå, er at bl.a. nye fjernvarmeanlegg blir planlagt mange steder som en direkte konsekvens av at det forbudet kommer til å komme. Vi ser også andre typer initiativ som er veldig interessante. Fagforbundet og Transportarbeiderforbundet, bl.a., har vært veldig aktive for å se på muligheten for å bruke biogass fra avfall. Biogass har en CO

2

-reduksjon på 90 pst. og er en kjent teknologi i dag. Det kjøres en del busser både i Sverige og Østerrike med biogass som drivstoff. Og som også representanten Tord Lien var inne på, er det et prosjekt gående i Fredrikstad, som helt korrekt er styrt av Fremskrittspartiet. Det gleder meg at også Fremskrittspartiet kan ha en fornuftig politikk på dette feltet innimellom. Der har de seks busser, en renovasjonsbil og noen småbiler som går på biogass fra det som kalles Frevar, altså Fredrikstad vann-, avløps- og renovasjonsforetak. 




Det som er poenget, er at når det bygges renseanlegg, bør de utnyttes. Ifølge Stein Gulbrandsen i Fagforbundet, som har tatt kontakt med oss en del ganger angående dette, er det sånn at hvis vi styrer kloakkslam, matavfall og våtorganisk jordbruksavfall til råtnetanker på renseanleggene, vil vi kunne drive all lokal tungtransport med biogass. Også miljøstiftelsen Zero er veldig opptatt av dette. De mener at det er viktig å styre dette inn mot tungtransporten. Det er særlig der vi kan nyttiggjøre oss dette, for det er ikke nok biogass til at vi pøser det inn på hele flåten. 




Stein Gulbrandsen sier også at en sånn politikk vil kunne gi et redusert CO

2 

-utslipp på om lag 3 pst. I tillegg har det andre gode miljøeffekter, som bortfall av partikkelutslipp og støysvake busser, som også er viktig – vi har et støymål som er veldig ambisiøst, og som er vanskelig å nå, i hvert fall med den veksten i ordinær biltrafikk som vi ser. Så jeg håper at miljøvernministeren vil se nærmere på det initiativet og hvordan vi kan få ekstra trøkk på den utviklinga. 




Så vil jeg også nevne at medlemmene fra de rød-grønne i komiteen hadde et møte med noe som kalles for NICE, Nordic Initiative Clean and Ethical, som kunne fortelle oss at hver dag samler Fretex i Oslo-regionen inn 17 tonn tekstilavfall – 17 tonn! Det er ekstreme mengder og sier noe om forbruket av klær også. Moteindustrien og tekstilindustrien er av de store miljøforurenserne i verden, og vi er opptatt av at vi også skal ta noen grep på det feltet. Det handler også om arbeidsvilkår for fattige mennesker i fattige deler av verden. 




Det blir spennende å se når Statens institutt for forbruksforskning skal se på hvordan vi kan bruke tekstilavfallet som en ressurs, hvordan dette utvikler seg. Der skal også NICE være involvert i arbeidsgruppa. Poenget er i hvert fall at en avfallspolitikk ikke bare må handle om hvordan vi skal nyttiggjøre oss avfallet som ressurs, men også om at vi skal forebygge mengden avfall. 




 Aller først har jeg lyst til å takke for hyggelige ord for at Kristelig Folkeparti setter denne saken på dagsordenen. Jeg tror det er viktig at vi diskuterer dette sakskomplekset. 




I klimaforliket stadfestet vi at det skal innføres et forbud mot deponering av biologisk nedbrytbart avfall. Regjeringen har varslet at deponiforbudet vil tre i kraft 1. juli neste år. Kristelig Folkeparti står helhjertet bak deponiforbudet og tror det kan bli et effektivt virkemiddel for å redusere norske klimagassutslipp – hvis det ikke gis altfor mange dispensasjoner. 




Bakgrunnen for forslaget som vi behandler i dag, er at Kristelig Folkeparti er bekymret for at Regjeringen ikke benytter den muligheten som deponiforbudet gir oss til å gjennomgå virkemiddelbruken. Avfallsbransjen varsler en til dels betydelig mangel på alternativ behandlingskapasitet fra det tidspunktet deponiforbudet trer i kraft. Fra 1. juli 2009 vil nær 1 mill. tonn avfall måtte behandles på en annen måte enn ved deponering. Denne kapasiteten finnes ikke i dag. 




Ifølge Avfall Norge foreligger det planer om utbygging av ny behandlingskapasitet for ca. 600 000 tonn avfall fram mot 2011. Med et behov på 1 mill. tonn fra 1. juli er det en manko på 400 000 tonn. Med mindre Regjeringen nå kommer opp med forslag til bedre rammebetingelser, er sannsynligheten stor for at deponeringsforbudet i første rekke vil medføre en storstilt avfallseksport til utlandet. Det vil også komme et stort antall søknader om dispensasjon fra forbudet, som igjen vil undergrave selve formålet. Det er jo slik at vi allerede i dag eksporterer avfall fra Norge til våre naboland tilsvarende ett trailerlass i timen – hver time i døgnet. Regjeringen er klar over dette, for de skriver selv dette i statsbudsjettet for 2009. Men det hjelper ikke å være klar over det, man må også gjøre noe med det. Ordtaket «Bedre føre var enn etter snar» mener jeg passer godt i dette tilfellet. 




Kristelig Folkeparti mener at en innføring av deponiforbudet bør utnyttes til å dra i gang en storstilt satsing på avfallsbasert energiproduksjon i Norge. Deponiforbudet bør bli en utløsende faktor for å øke satsingen på energiutnyttelse, utsortering, biologisk behandling og materiellgjenvinning av avfallet vårt. Da trengs det mer konkurransedyktige rammebetingelser enn dem vi har i dag. Det er på denne bakgrunn vi ønsker at det skal foretas en helhetlig gjennomgang av norsk avfallspolitikk – i lys av de klimautfordringene vi står overfor, og deponiforbudet. Vi mener at det bør etableres konkurransedyktige rammebetingelser for en miljøvennlig avfallsbehandling, og at avfallsregimet må revideres i lys av klimapolitiske målsettinger som vi i dag har, og som vi ikke hadde på den måten på 1990-tallet. 




Enerett på behandling av avfall må opprettholdes som et virkemiddel for å bygge opp nødvendig behandlingskapasitet i Norge. Jeg mener også at vi må vurdere kvoteregulering eller eksportforbud for blandet kommunalt avfall for å sikre utnyttelse av ressursene i Norge. Økt bruk av produsentansvar innenfor nye bransjer og produktgrupper bør også vurderes. 




I innstillingen viser regjeringspartiene til en gjennomgang i statsbudsjettet for 2009. Etter min vurdering er dette langt fra en helhetlig gjennomgang av avfallspolitikken. Det er snarere et tilfeldig utvalg av aktuelle avfallspolitiske saker uten at disse settes i en større sammenheng. 




Som det er sagt tidligere i denne debatten, har vi ikke hatt en systematisk og helhetlig gjennomgang av avfallspolitikken siden 1990-tallet, da Thorbjørn Berntsen var miljøvernminister. Spørsmålet blir da: Skal vi vente og se, eller handle nå? Jeg må si at jeg ser fram til statsrådens innlegg, for jeg håper og tror at statsråden har et engasjement på dette området, som han har på en del andre områder, og at han vil bruke engasjementet til å tilrettelegge bedre rammebetingelser på et viktig område. 




 Riktig avfallshandtering i Noreg gjennom kjeldesortering og gjenvinning av avfall vil kunne spare samfunnet for betydelege ressursar og samtidig gje store klima- og miljøgevinstar. Avfallspolitikken i Noreg må byggje på eit prinsipp om at avfall kan gjerast om til materiale for gjenbruk i nye produkt og i energiproduksjon. 




Materialgjenvinninga gjev råstoff til industrien, og forbrenning av restavfall gjev energi som kan brukast i fjernvarmeanlegg. Vi kan forhåpentlegvis bruke avfall til transport i framtida. Det sentrale her vil vere å tenkje heilskapleg for å få ei effektiv og mest mogleg miljøvennleg handtering frå forbrukar leverer frå seg avfallet, fram til ferdig behandling i sluttleddet. Det vil undervegs i dette kretsløpet vere viktig å ta ut eventuelle miljøgifter gjennom destruksjon eller trygg deponering. Eit hovudproblem er at sjølv om avfallsmengda blir behandla betre no enn før, aukar den totale avfallsmengda betydeleg. Dette heng i hop med auka forbruk. 




Senterpartiet legg til grunn at vekst ikkje handlar om å forbruke meir, men om å forvalte betre. Dei enorme mengdene med avfall som vi som samfunn produserer, er òg ei påminning om den store forbruksveksten vår. Jorda har ikkje berekraft til å gje resten av verda sine innbyggjarar den same velferda som vi har. Det forpliktar oss til å redusere forbruket vårt. Men all den tid vi vel å halde fram med dette forbruket, må vi som eit minimum sikre ei behandling av avfallet som ikkje gjer miljøbelastninga ved forbruket vårt større enn ho treng å vere. Det er derfor viktig å setje inn tiltak for å avgrense forbruksutviklinga. Dette kan vere tiltak som innsamling med tanke på reparasjon og gjenbruk, materialgjenvinning av byggjematerialar, sal av kasserte gjenstandar og klede gjennom ideelle organisasjonar og å redusere unødig bruk av emballasje og eingongsutstyr. 




Senterpartiet meiner kommunane må ha renovasjonsansvaret for hushaldningsavfallet. Dette vil sikre husstandane i heile Noreg ein god service. Vi meiner at det er den mest miljøriktige og kostnadseffektive metoden for avfallshandtering. Mange kommunar er medeigarar i interkommunale renovasjonsselskap som spesialiserer seg på avfallshandtering. Vi meiner at hushaldningsavfallet er ei viktig samfunnsoppgåve på linje med andre viktige samfunnsoppgåver som f.eks. vatn og avløp, og vi meiner at kommunane skal ha moglegheit til å vere medeigarar i kommunale eller interkommunale næringsavfallsselskap. Ute i distrikta vil innsamlinga av næringsavfall kunne bli koordinert med innsamlinga av hushaldningsavfall, og det vil vere lite hensiktsmessig å køyre to parallelle løp på dette. Det vil også vere med på å halde kostnadene til levering av avfallet nede, noko som igjen vil kome næringsverksemdene og forbrukarane til gode. 




Avfall er altså ein ressurs som vi må vete å utnytte, og god utnytting av avfall er god berekraftig tenking. 




 Naturressursene er begrensede. Når verdens befolkning øker og flere løftes ut av fattigdom, øker selvfølgelig også presset på naturressursene. Jeg er enig med representanten fra SV – det er faktisk ikke mulig å fortsette med vårt høye ressursforbruk og samtidig tilfredsstille behovet til en voksende og stadig rikere befolkning globalt. Derfor er vi helt nødt til å legge om dagens produksjons- og forbruksmønster slik at ressursene brukes mye mer effektivt. Med dette bakteppet er jo avfallspolitikken svært viktig. 




Avfall som bare legges på et deponi, er sløsing, det er ressurser på avveie, og det er en belastning for naturmiljøet. Et mål for avfallspolitikken bør derfor være i så stor grad som mulig å avvikle all tradisjonell deponering. Det har vært bred politisk enighet om å redusere deponering av avfall i Norge. Og mye har skjedd, ikke minst har mange kommuner gjort mye for å øke gjenbruk, gjenvinning og redusere deponering. Derfor har andelen avfall til deponering blitt redusert. Men så er vi jo i den situasjon at den totale avfallsmengden har vokst så mye at også den totale mengden avfall som deponeres, har økt. Norge er derfor langt unna det nivået vi burde være på. 




Innføringen av deponeringsforbudet av biologisk nedbrytbart avfall, som kanskje allerede burde vært på plass, men som vi regner med kommer, er viktig, men Venstre mener vi bør vurdere hvorvidt tradisjonelle deponier i det hele tatt kan forsvares. 




Så er det riktig som regjeringspartiene har påpekt i salen nå i dag, at vi har et avfallshierarki, og det står ganske hellig, med gjenbruk, gjenvinning, og så er det: Hva gjør man med slutten? Men det er faktisk slik at til slutt ender de fleste produkter på grunn av materialtretthet som avfall, og de ender da i en forbrenningsovn, i tillegg til at mat som vi har begynt å spise på, eller som er bedervet, ikke kan spises igjen. Så det ender altså med at vi har avfall som til slutt havner i – helst – et lukket komposteringsanlegg eller i en forbrenningsovn. Der er det også en ressurs, og det er det vi snakker om i dag. Energiutnytting av varmen og gassen fra disse og liknende moderne anlegg er viktig for å få til den klimanødvendige omleggingen fra strøm til varme, fra fossil olje og gass til bærekraftige løsninger. Det er flere som har nevnt eksempler på noen kommuner som har gjort det – i Fredrikstad går busser på avfallsgass, og vi vet også at her i Oslo planlegges det samme når deponiforbudet trer i kraft. Dette er bærekraftig drivstoff fra avfall og eksempel på at riktig avfallspolitikk også er god klimapolitikk. Men potensialet for slike løsninger er så utrolig mye større. 




Venstre mener derfor at det trengs bedre rammebetingelser og incentiver for energiutnyttelse av avfall for at ressursene skal utnyttes optimalt. Konkurransevilkårene for norske aktører i forhold til det øvrige EU/EØS-området må bli mer likeverdige på avfallsområdet. For eksempel har Sverige i dag betydelig bedre rammebetingelser for energiutnyttelse av avfall enn Norge, og vi vet at andre EU-land tilbyr direkte støtte til f.eks. elektrisitetsproduksjon fra avfall, noe det i dag ikke stimuleres tilstrekkelig til i Norge. Særlig vet vi at utformingen av forbrenningsavgiften kan være hemmende. Derfor støtter Venstre forslaget om en offentlig utredning for å foreta en helhetlig gjennomgang av norsk avfallspolitikk i lys av klimautfordringene, og basert på denne fremme en sak for Stortinget med forslag til forbedring av rammebetingelsene for en mer miljøtilpasset avfallshåndtering. 




Venstre vil at Norge skal være et foregangsland i miljøvernpolitikken. På avfallspolitikken henger vi etter. Jeg synes det er skuffende at regjeringspartiene ikke slutter seg til opposisjonens forslag om å se avfallspolitikken i sammenheng med bl.a. klimaarbeidet – et arbeid der det er bred enighet om målene, men der vi vet at virkemiddelbruken ikke er tilstrekkelig til å innfri målene. 




Regjeringen har også lovet å komme med en egen sak om avfallspolitikken. Flertallet viser til omtalen av avfallspolitikken i statsbudsjettet, noe som ikke kan sies å være en god nok gjennomgang for å få tilpasset virkemidlene slik at de målene vi er enige om både på avfallsområdet og ikke minst i klimapolitikken, virkelig kan nås. 




 La meg også starte med å takke Line Henriette Holten Hjemdal og Kristelig Folkeparti for å sette denne saken på dagsordenen. Avfallspolitikken er ikke av de miljøpolitiske temaene jeg har maktet å engasjere meg spesielt sterkt i personlig, så langt, men det er et område hvor et utmerket embetsverk har gjort en skikkelig god jobb. 




Regjeringen la fram en rekke synspunkter på dette i en bred gjennomgang av avfallspolitikken i statsbudsjettet for 2009. Vi vil selvsagt også fortløpende vurdere hele dette feltet. Vi vil komme tilbake til Stortinget med de vurderingene vi gjør, også nye politiske initiativer. Og det er en selvfølge, som det framføres av opposisjonen, at man ser dette i forhold til klimapolitikken. Avfallspolitikk og klimapolitikk er ikke ett og det samme, men de henger tett sammen. 




Nå er det mye positivt som har skjedd. Siden 1995 er gjenvinningsgraden i Norge økt fra 50 pst. til nærmere 70 pst. For en god del avfallstyper har vi egne returordninger som drives av næringslivet, hvor man har oppnådd svært gode resultater. Det er positivt at bransjene selv tar ansvar. 




Det er også veldig viktig at farlig avfall tas forsvarlig hånd om, og det er derfor positivt at andelen farlig avfall som går til ukjent håndtering, går ned, også på en del områder av innsamling av elektronisk avfall, hvor man har hatt stor vekst i returordningene. Men det grunnleggende problemet på hele området, som ikke minst representanten Hedstein fra Venstre var inne på, er at selv om man har suksess på veldig mange av de avfallspolitiske områdene, hjelper det lite når selve avfallsmengden drastisk øker. 




Vi har kommet langt i gjenvinning. Vi har gode ordninger på mange områder. Men det er en dramatisk vekst i alle avfallsmengder som følge av den økonomiske veksten. Det kan selvsagt i en tid med finanskrise midlertidig komme til å endre seg, men det vil likevel ikke forandre de underliggende trendene i retning av stadig større avfallsmengde. Derfor vil Regjeringen i tiden framover ha et stadig økende fokus på avfallsforebygging. I Regjeringens forslag til statsbudsjett er det satt av 3 mill. kr til et prosjekt for avfallsforebygging hvor vi skal prøve ut og vurdere ulike tiltak og virkemidler. 




Flere av partiene – SV, Venstre og andre – har vært inne på dette i debatten, og vi vil gjøre det vi kan for avfallsforebygging. Men vi må nok innrømme at det kommer til å bli et svært krevende og vanskelig felt, hvor det ikke er opplagt hva grepene er for å få det til. Desto viktigere er det å ha en tett dialog mellom regjering og storting for å se på hva som kan gjøres, og involvere alle gode krefter i resten av samfunnet i en høyttenkning om hvordan vi skal få det til. 




De virkemidlene i avfallspolitikken som vi i dag har, og som vil stimulere til at de miljømessig beste løsningene for håndtering av avfallet blir valgt, er bl.a. avgifter på sluttbehandling av avfall, produsentansvarsordninger for en del avfallsfraksjoner og direkte reguleringer av deponier og behandlingsanlegg. 




Flere av talerne har i debatten vært inne på forbudet mot deponering av nedbrytbart avfall. Det trer i kraft fra 1. juli 2009. Og som Inga Marte Thorkildsen og flere andre har vært inne på: Det er et veldig viktig grep som både får ned avfallsmengden og vil stimulere til nytenkning og økonomisk utvikling på alternative områder. 




Det er veldig gledelig at det har vært bred politisk enighet om dette forbudet, og jeg er fornøyd med at vi nå er i ferd med å gjennomføre det. Deponiforbudet vil bidra til betydelige reduksjoner i klimagassutslippene fra deponiene, og det vil samtidig gi bedre rammebetingelser for utnyttelse av ressursene i avfallet. 




Statens forurensningstilsyn arbeider med å utvikle veiledningsmateriale som skal være til hjelp i fortolkningen av regelverket. Det vil foreligge på nyåret 2009. Det legges opp til en streng praksis med hensyn til dispensasjoner fra forbudet, og det vil bare bli gitt dispensasjon der hvor det foreligger en plan for hvordan man skal løse problemene over tid, og ikke – så å si – bare til dem som er dårligst i klassen, senest ute eller ikke gjør noe. 




Vi er klar over at det vil være mangel på nasjonal behandlingskapasitet når deponiforbudet trer i kraft. Det er imidlertid betydelig ny forbrenningskapasitet under utbygging og planlegging. Utfordringen synes derfor først og fremst å være å stimulere til økt materialgjenvinning og biologisk behandling av avfallet. Jeg vil følge med på utviklingen og se på behovet for ytterligere tiltak for å øke gjenvinningsgraden og den nasjonale behandlingskapasiteten. Jeg tror at den aller største utfordringen er å redusere den totale avfallsmengden i samfunnet, og ser fram til en debatt om hvordan vi i fellesskap kan klare å få det til. 




 Det blir replikkordskifte. 




 Statsråden var i sitt innlegg inne på viktigheten av å involvere Stortinget, og da er det jo et lite paradoks at han selv har skrevet brev til komiteen og sagt at han ikke ønsker at vi skal få en sak om dette. Men det er ikke det spørsmålet mitt handler om. 




Som bl.a. representanten Marthinsen er inne på, er både miljøeffekt og også det man kan kalle ressurseffekt, avhengig av ikke bare at avfallet gjenvinnes, men også av hvordan avfallet gjenvinnes – f.eks. er gjenbruk selvfølgelig bedre enn materialgjenvinning, som igjen er bedre enn energigjenvinning. Biogass er en mer høyverdig form for ny energi enn energigjenvinning gjennom forbrenning til fjernvarme. Og dette er statsråden inne på helt på slutten av sitt innlegg. Da lurer jeg på hvilke strategier statsråden vil legge til grunn ikke bare for å gjenvinne mest mulig avfall, men også for å gjenvinne avfallet på en best mulig måte. 




 La meg først si at ingenting er fjernere fra mitt politiske ståsted enn ikke å ville involvere Stortinget, tvert imot: Jeg ønsker å komme til Stortinget – jeg holdt på å si – så ofte som mulig. Jeg er i alle fall vid åpen for enhver anledning til å komme til Stortinget for å diskutere dette og andre miljøpolitiske temaer. Jeg synes det er veldig viktig at miljøpolitiske spørsmål kommer høyt på Stortingets dagsorden, og vil selvsagt sørge for at det vil bli rapportert om avfallspolitikken i en serie dokumenter til Stortinget, budsjettproposisjoner og på annen måte, i tiden framover, slik at Stortinget får vid anledning til å diskutere det. 




Jeg deler også synet på det såkalte avfallshierarkiet som Tord Lien her gjør rede for, om hva som er de foretrukne håndteringsformene, og hva som så er nest best og tredje best og fjerde best. Jeg må be om å få komme tilbake til en mer spesifikk politikk for hvordan vi skal lykkes med å få maksimalt ut av gjenbruk, og så gjenvinning, og så brenning. 




 Nå vet jeg jo hvordan begrepet «streng» kan oppfattes når SV bruker det i strafferettslige forhold. Men uansett vet vi jo at når deponiforbudet trer inn 1. juli neste år, vil vi komme til å oppleve at vi har en rekke regioner som ikke er godt nok forberedt på dette. 




Da er mitt spørsmål: Hva betyr ordet «streng» når statsråden bruker begrepet «streng» i forhold til å gi dispensasjon? Betyr det at noen vil oppfatte det slik at det kan lønne seg å utsette det å ha anleggskapasitet på plass, eller vil dette komme til å koste dyrt for dem som ikke har kapasiteten på plass? 




 Først: Aner jeg en snev av ironi under spørsmålet om streng politikk på kriminalitetsområdet fra SVs side? La meg da bare få si at på det ene området der jeg har hatt ansvaret for å gjøre noe, er politikken blitt vesentlig mye strengere. Denne regjeringen tar et helt annet og strengere utgangspunkt i all korrupsjonsbekjempelse innenfor Utenriksdepartementet og internasjonale spørsmål. Når vi sier streng, mener vi streng, inkludert strenge straffer – bare så det ikke er noen tvil om det. 




Så til spørsmålet. Det er et veldig relevant spørsmål at vi ikke nå legger oss på en praksis der de som er seinest ute, gjør minst mulig og strekker seg kortest, får de beste betingelsene. Derfor er det helt avgjørende at når det gis dispensasjoner, skal de gis i henhold til en streng plan som forteller nøyaktig hvordan man skal oppfylle målsettingen. 




 Våren 2006 hadde jeg en interpellasjon til daværende statsråd Helen Bjørnøy, der fokuset var økt avfallsmengde som et resultat av den økonomiske veksten vi er en del av, og hvilke tiltak Regjeringen ville sette inn på dette feltet. Dessverre førte ikke denne interpellasjonen til så veldig mye fra Regjeringens side. 




Statsråden sier i sitt innlegg at han er klar over at vi vil ha flere tonn avfall som vi ikke har deponitilbud eller behandlingstilbud til når deponiforbudet trer i kraft. Mitt spørsmål til statsråden er: Hvilke tiltak vil statsråden sette inn, slik at deponiforbudet får den tiltenkte effekten? 




 Først tror jeg det grunnleggende vi står overfor, er å få en frakobling av økonomisk framgang og vekst fra avfallsmengde. Det er jo tilsvarende problem vi har på en god del andre områder. Altså: Hvordan frakoble økonomisk framgang fra økt energibruk og økte klimautslipp? Alle ideer rundt det vil mottas med all mulig takk. 




Når det gjelder de litt lettvinte påstandene om at Regjeringen ikke gjør noe, må jeg si at jeg hører ikke heller her i Stortinget de strålende ideene om hvordan dette på en lett måte kan gjøres. Hvis jeg hadde hørt dem, ville jeg være den første til å sette dem ut i livet. Det kan jeg love. Jeg tror vi står overfor et stort problem som vi i fellesskap bør diskutere – hvordan man kan unngå en stadig økende avfallsmengde som følge av den økonomiske framgangen og veksten som vi i hvert fall ønsker for resten av menneskeheten, selv om kanskje vi har nådd en topp hvor behovet ikke er like stort hos oss som for alle andre. 




 Flere har ikke bedt om ordet til replikk. 




Flere har ikke bedt om ordet til sak nr. 11. 

(Votering, se side 1057) 




Etter at det var blitt ringt til votering, uttalte 




 Stortinget skal nå votere over sakene nr. 1–11 på dagens kart. 





                    

 Under debatten har Ivar Kristiansen satt fram følgende forslag på vegne
                            av Fremskrittspartiet, Høyre, Kristelig Folkeparti og Venstre: 

«Stortinget ber Regjeringen gjennom en offentlig utredning foreta en
                                helhetlig gjennomgang av norsk avfallspolitikk i lys av
                                klimautfordringene, og basert på denne fremme en sak for Stortinget
                                med forslag til forbedring av rammebetingelsene for miljøvennlig
                                avfallshåndtering.» 

Det voteres alternativt mellom dette forslaget og innstillingen fra
                            komiteen. 

Komiteen hadde innstilt: 

Dokument nr. 8:129 (2007–2008) – representantforslag fra
                        stortingsrepresentantene Line Henriette Holten Hjemdal, May-Helen Molvær
                        Grimstad og Ingebrigt S. Sørfonn om helhetlig gjennomgang av
                        avfallspolitikken og bedring av rammebetingelsene for miljøvennlig
                        avfallshåndtering i Norge – vedlegges protokollen. 

Votering:

Ved alternativ votering mellom komiteens innstilling og forslaget
                            fra Fremskrittspartiet, Høyre, Kristelig Folkeparti og Venstre ble
                            innstillingen bifalt med 54 mot 49 stemmer.

(Voteringsutskrift kl. 21.06.27)


                    
                    

  Det foreligger ikke noe referat. 

Forslanger noen ordet i henhold til foretningsordenens § 37 a før møtet
                        heves? – Møtet er hevet. 





                    
                    
                    

