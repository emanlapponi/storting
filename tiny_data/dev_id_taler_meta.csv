id,,rep_id,rep_first_name,rep_last_name,rep_name,rep_from,rep_to,type,county,list_number,party_id,party_name,party_role,party_seats,cabinet_short,cabinet_start,cabinet_end,cabinet_composition,rep_gender,rep_birth,rep_death,parl_session,parl_size,party_seats_lagting,party_seats_odelsting,transcript,order,session,time,date,title,text
tale000000,1,NA,NA,NA,,NA,NA,NA,NA,NA,,NA,NA,NA,Bondevik I,NA,NA,NA,NA,NA,NA,NA,NA,NA,NA,s981124.sgm,44,1998-1999,1998-11-24T00:00:00+01:00,1998-11-24,,Det foreligger ikke noe referat.
tale000001,2,NA,NA,NA,,NA,NA,NA,NA,NA,,NA,NA,NA,Bondevik I,NA,NA,NA,NA,NA,NA,NA,NA,NA,NA,s991002.sgm,0,1999-2000,1999-10-02T00:00:00+02:00,1999-10-02,,"I samsvar med Grunnlova gjev Kongen denne meldinga til Stortinget om Noregs tilstand og styring i tida etter siste melding. Ei meir rettferdig fordeling mellom rike og fattige land er eit sentralt mål for Regjeringa. Noreg auka utviklingshjelpa i fjor til 10 milliardar kr. I den samanheng vart det lagt vekt på utdanning og fred, menneskerettar og demokrati som viktige formål. Sidan årsskiftet har Noreg hatt formannskapen i Organisasjonen for tryggleik og samarbeid i Europa (OSSE). Utviklinga på Balkan, og spesielt i Kosovo, har stått sentralt. Noreg har gjeve omfattande humanitær bistand til dei mange flyktningane frå Kosovo. På åtte veker tok Noreg imot 6 000 flyktningar frå Kosovo. Den store velviljen og dugnadsånda som vart vist frå mange hald, gjorde sitt til at desse store oppgåvene vart løyste på ein god måte. Den nordatlantiske forsvarsalliansen (NATO) vedtok å bruke makt for å stanse den aukande serbiske valdsbruken mot den etnisk-albanske sivilbefolkninga i Kosovo-konflikten. Kombinasjonen av makt og diplomati var avgjerande for å få eit gjennombrott i arbeidet med å komme fram til ei politisk løysing. Noreg deltok med seks F-16-fly og over 200 personar i luftkampanjen til NATO. Noreg har vidare teke aktivt del i arbeidet med å tilpasse NATO til den nye tryggingspolitiske situasjonen i Europa. NATO-toppmøtet i Washington i april godkjende det nye strategiske konseptet til alliansen. Polen, Ungarn og Tsjekkia vart tekne opp som medlemmer i NATO i mars 1999. Regjeringa har i lys av denne tryggingspolitiske utviklinga m.a. oppnemnt eit forsvarspolitisk utval som skal vurdere oppgåvene og ambisjonsnivået til Forsvaret i framtida. I mai besøkte statsministeren Russland. Besøket medverka til å styrkje det positive tosidige forholdet mellom Russland og Noreg. Noreg, Russland og Island inngjekk i vår ei avtale som gjer slutt på det uregulerte islandske torskefisket i Smottholet i Barentshavet. Regjeringa legg til grunn at dette vil føre til ordna forhold for fiskeria i nordområda. Regjeringa la i vår fram ein stortingsproposisjon om avtala med EU vedrørande institusjonelle løysingar for tilknyting til Schengensamarbeidet etter at det vart integrert i EU. Arbeidet med ei eiga stortingsmelding om norsk europapolitikk er også sett i gang. Den økonomiske utviklinga i Noreg har vore god i tida etter siste melding. Kronekursen har sidan årsskiftet styrkt seg klart i høve til euro. Valutakursen var i midten av september om lag 3 pst. sterkare enn gjennomsnittet for 1998. Dette må ein m.a. sjå i lys av rentedifferansen til euroområdet, gjennomføringa av inntektsoppgjera, auken i oljeprisen, svekkinga av kursen på euro mot amerikanske dollar og auka tillit til ei stabil utvikling for norsk økonomi. På den andre sida vart verdien av olje- og gasseksporten i fjor redusert med 28 pst., først og fremst fordi oljeprisen gjekk sterkt ned. Dei sju første månadene i år har verdien av olje- og gasseksporten auka med 1,7 pst. i høve til det same tidsrommet i fjor. Som ledd i arbeidet med inntektsoppgjera i 1999 vart det halde ein inntektspolitisk konferanse i desember 1998 med deltakarar frå Kontaktutvalet. Det vart seinare sett ned eit hurtigarbeidande utval som førebudde oppgjera i 1999. Det er gledeleg at yrkesdeltakinga no er på det høgaste nivået som nokon gong er målt. Dei to siste åra har sysselsetjinga auka med om lag 70 000 personar. Talet på arbeidsledige gjekk ned i same perioden, men sidan i sommar har det auka noko i høve til same månaden året før. Også folkemengda i Noreg har auka det siste året trass i at det vart født færre barn enn dei to føregåande åra. Venta levealder var i 1998 om lag som året før både for kvinner og menn. Regjeringa har auka den distriktspolitiske innsatsen med hovudvekt på personretta tiltak og utvikling av eit kunnskapsbasert næringsliv. Vi finn det derfor gledeleg at nettoutflyttinga frå dei nordlegaste fylka var noko mindre i fjor enn i 1997. For 1999 reknar ein med ein reell auke i inntektene i kommunesektoren på om lag 2 pst. Aktivitetsveksten har vore spesielt stor innanfor helse- og eldreomsorga. Det har stilt kommunane overfor store utfordringar når det gjeld omstilling og økonomistyring. I mai la Regjeringa fram stortingsmeldinga om elektronisk handel og forretningsdrift med sikte på å styrkje konkurranseevna for norsk næringsliv og ivareta personvern og forbrukarvern. Regjeringa har også styrkt satsinga på IT i regionane og har lagt vekt på dette også i arbeidet med å leggje til rette for eit IT- og kunnskapssenter på Fornebu. Å førebyggje moglege vanskar i samfunnet på grunn av eventuell datasvikt ved overgangen til år 2000 har dessutan vore prioritert i perioden. Innanfor landbrukssektoren har Regjeringa sett i gang arbeidet med den varsla stortingsmeldinga om landbrukspolitikken. Regjeringa har sett i gang programmet Eit enklare Noreg med sikte på å skape ei enklare statsforvaltning, eit enklare regelverk og gjere det enklare for kommunesektoren å bruke ressursar på tenesteyting framfor administrasjon og rapportering. I juli la Regjeringa fram ein handlingsplan for å få slutt på bruken av helse- og miljøfarlege kjemikaliar. Dei farlegaste kjemikaliane skal fjernast, næringslivet må ta større ansvar for sin eigen kjemikaliebruk og tilgangen på informasjon om stoffa skal bli betre. Regjeringa har vidare lagt fram ei stortingsmelding om fordeling av inntekt og levekår i Noreg frå 1986 og utover i 1990-åra – den såkalla levekårsmeldinga. Her har vi gjort framlegg om tiltak for å oppnå ei betre fordeling. I sjukehussektoren har kapasiteten og talet på behandla pasientar auka. Ved utgangen av april var det registrert om lag 5 000 brott på ventelistegarantien, mot om lag 12 000 ved årsskiftet. Stortinget vedtok dessutan i den førre sesjonen lov om pasientrettar, lov om helsepersonell, lov om spesialisthelsetenester, lov om erstatning for pasientskadar og lov om etablering og gjennomføring av psykisk helsevern. Ved årsskiftet hadde 61 pst. av alle barn i førskolealder plass i barnehage. Kontantstøtta vart frå årsskiftet utvida til å omfatte 2-åringar. Frå august vart satsane for barnehagetilskottet og for kontantstøtta harmoniserte slik at foreldra kan stå friare med omsyn til val av omsorgsform for barna. Innan utdanningssektoren har Regjeringa lagt fram ei stortingsmelding om einskapsskolen, det likeverdige opplæringstilbodet og ein nasjonal strategi for vurdering og kvalitetsutvikling i grunnskolen og den vidaregåande opplæringa. Prinsippa for dimensjonering av høgare utdanning vart lagde fram for Stortinget i vår med utgangspunkt i at universiteta og høgskolane må setjast i stand til å tilpasse seg endringar. Regjeringa la i juni fram ei stortingsmelding om forsking der ho set som hovudmål at forskingsinnsatsen i Noreg skal styrkjast. Det vart samstundes oppretta eit forskingsfond på 3 milliardar kr for å auke den offentlege langsiktige finansieringa av forsking. Stortingsvedtaket i vår om å byggje nytt operahus i Bjørvika var ei viktig kulturpolitisk hending ved avslutninga av dette hundreåret. Regjeringa har begynt å gjennomføre planen for å lette gjeldsbøra til dei fattigaste landa og har skunda på dette arbeidet også internasjonalt. Den første årsmeldinga om Noregs arbeid for menneskerettar vart lagd fram i desember i fjor. At menneskerettslova av 21. mai 1999 vart vedteken, var eit viktig steg i arbeidet for å styrkje stillinga for menneskerettane i Noreg. Som nyvald medlem av FNs menneskerettskommisjon tok Noreg aktivt del i kommisjonsarbeidet i vårsesjonen. Regjeringa har ført vidare si støtte til to mellombels straffedomstolar for Rwanda og det tidlegare Jugoslavia, som ein ser som viktige bidrag til langsiktig fred og forsoning i området rundt dei store innsjøane i Afrika og på Balkan. Noreg har vidare teke del i forhandlingane i FN-regi for å førebu etableringa av den permanente internasjonale straffedomstolen, og det er sett i gang førebuingar med sikte på ratifikasjon av domstolsvedtektene. Innanfor ILO ferdigforhandla ein i juni 1999 ein konvensjon som forbyr dei verste formene for barnearbeid. Konvensjonen er eit viktig verkemiddel i kampen mot barnearbeid. Humanitær bistand til offer for konfliktar og naturkatastrofar utgjer ein stadig større del av den samla bistanden Noreg yter. Dei viktigaste innsatsområda hittil i år har vore Kosovo, Sentral-Afrika, Afrikas Horn, Midtausten og Afghanistan. Regjeringa la i januar fram ein strategi for den vidare humanitære innsatsen. Eit sentralt element i strategien er at den humanitære bistanden skal sjåast i samanheng med annan innsats for fred, menneskerettar og utvikling, slik at kortsiktige og langsiktige tiltak i større grad utgjer integrerte delar av den samla bistanden. I vinter vart ein strategi for næringsutvikling i sør presentert, og i mai vart grunnlaget for eit reorganisert fredskorps lagt fram. Konvensjonen om forbod mot og øydelegging av antipersonellminer tok til å gjelde 1. mars 1999. Noreg deltok i det første statspartsmøtet, som vart halde i Mosambik i mai 1999. Regjeringa tek sikte på å bruke nærare éin milliard kr over fem år til globale minetiltak. Noreg overtok i juni formannskapen i Austersjøområdet. Satsingsområda i formannskapsperioden er demokratiutvikling, energisamarbeid, økonomisk samarbeid og sivil tryggleik. Regjeringa har lagt stor vekt på å få reforhandla avtala om konvensjonell nedrusting i Europa, CFE. Noreg ratifiserte avtala om stans i atomprøvesprengningar (CTBT) i august 1999. Stortinget har slutta seg til veterinæravtala mellom EFTA/EØS-landa og EU og at Noreg tek del i legemiddelsamarbeidet i EU. Noreg deltek frå i år i det 5. rammeprogrammet for forsking i EU. EFTA/EØS-landa og EU er vidare vortne samde om ei økonomisk ramme på om lag 1 milliard kr over fem år for ei ny låne- og tilskottsordning under EØS-avtala. Regjeringa har gjennomført ei omfattande kartlegging av norske interesser for å førebu den kommande forhandlingsrunden i Verdshandelsorganisasjonen (WTO). Noreg har under førebuingane i Genève sett fram konkrete forslag knytte til forhandlingane om toll for industriprodukt og fisk, handel og miljø, landbruk og tenester. Arbeidet med å presentere Noreg i utlandet gjennom presse-, kultur- og informasjonstiltak og med å informere om norsk utanriks-, utviklings- og menneskerettspolitikk har vore høgt prioritert. På det fjerde partsmøtet under Klimakonvensjonen vart det vedteke ein toårig handlingsplan som skal sikre at vedtaka i konvensjonen blir følgde opp, og at Kyotoprotokollen blir konkretisert og sett ut i livet med særleg vekt på dei fleksible gjennomføringsmekanismane. I mars hadde Noreg statsbesøk frå Sør-Afrika og frå Ungarn, og i september vitja det norske kongeparet Romania. Driftsbalansen overfor utlandet viste eit overskott på 6,3 milliardar kr i første halvår i år, mot eit overskott på 6,8 milliardar kr på same tid i fjor. Import og eksport av tradisjonelle varer gjekk kvar for seg ned med 5,3 pst. og 2,1 pst. dei sju første månadene i år samanlikna med den same perioden i fjor. Handelsbalansen overfor utlandet for Fastlands-Noreg viste dermed eit underskott på om lag 41 milliardar kr etter dei sju første månadene i år, mot om lag 47 milliardar kr i fjor. Noregs nettofordringar overfor utlandet gjekk i første halvår ned med 8,3 milliardar kr og blir rekna til om lag 87 milliardar kr. I første halvår i fjor kjøpte Noregs Bank valuta til petroleumsfondet og petroleumsforsikringsfondet for til saman 24,6 milliardar kr. På den andre sida vart det for å støtte den norske krona selt valuta tilsvarande vel 35,5 milliardar kr i andre halvår, slik at Noregs Bank for året sett under eitt netto selde valuta for 10,9 milliardar kr. Fram til midten av september i år har Noregs Bank kjøpt valuta for meir enn 3,5 milliardar kr. Alt dette er kjøp til petroleumsfondet og petroleumsforsikringsfondet. Ved utgangen av første halvår i år var marknadsverdien av investeringane til petroleumsfondet 182,7 milliardar kr. Verdien av olje- og gasseksporten var 118,3 milliardar kr i 1998. Det er 27,7 pst. lågare enn året før, noko som i første rekkje skuldast lågare råoljeprisar, men også eit noko mindre eksportkvantum av råolje. Dei sju første månadene i år har verdien av olje- og gasseksporten auka med 1,7 pst. i høve til det tilsvarande tidsrommet i 1998. Dei sju første månadene i år var eksportprisen på råolje 107 kr pr. fat i gjennomsnitt. Det er 10,3 pst. høgare enn dei sju første månadene i fjor. Eksporten av fisk og fiskeprodukt er i stadig vekst. I 1998 vart det eksportert fisk for 27,8 milliardar kr, og av dette stod havbruksnæringa for nesten 10 milliardar Det tilsvarer eit samla kvantum på 1,9 mill. tonn. Noreg har i internasjonale organisasjonar og forvaltningsregime arbeidd aktivt for ei berekraftig utnytting og forvaltning av ressursane i havet. Kontrollsamarbeidet med EU er styrkt det siste året. Vi har no særskilde kontrollavtaler med dei fleste landa rundt Nordsjøen. Noreg var i juni i år vertskap for det fjerde nordatlantiske fiskeriministermøtet, og Noreg arrangerte også i juni i år eit symposium om forvaltningsstrategiar for fiskebestandane i Barentshavet. Det var det åttande felles norsk-russiske symposiet om fiskeriforsking. Denne gongen deltok også representantar frå forvaltninga og næringa. I juni presenterte Regjeringa ei stortingsmelding om tilpassing av Forsvaret til deltaking i internasjonale operasjonar. Meldinga tek m.a. til orde for å ta vare på dei tryggingspolitiske målsetjingane våre ved å etablere eit sett av styrkar til bruk i utlandet som også skal inngå som eit sentralt element av det nasjonale forsvaret. Det tryggings- og forsvarspolitiske samarbeidet med landa i den nordisk-baltiske regionen er ført vidare, og Noreg har teke del i utviklinga av forsvarsstrukturen i dei baltiske landa. Det er vedteke ein ny årleg tiltaksplan for det forsvarsrelaterte samarbeidet mellom Noreg og Russland. Forsvaret står overfor omfattande investeringar i nytt materiell. Kjøp av nye fregattar og kampfly er viktige bidrag til at Noreg held oppe eit truverdig forsvar med evne til å tryggje norsk suverenitet og til å møte framtidige tryggingspolitiske utfordringar. Regjeringa har sett ned eit offentleg utval som skal greie ut kor sårbart samfunnet vårt er, og medverke til å fornye og utvikle tryggings- og beredskapsarbeidet for å møte nye truslar i vår tid i fred, kriser og krig. Utvalet skal innan sommaren 2000 komme med framlegg til tiltak for å sikre sivilbefolkninga og samfunnskritiske tenester. Nærare 37 000 personar flytte til Noreg i 1998, medan snautt 23 000 flytte ut av landet. Innflyttingsoverskottet var dermed 14 000 personar, ein auke på 3 000 personar frå året før. Ved årsskiftet budde det 165 000 utanlandske statsborgarar i landet. Dei utgjorde 3,7 pst. av befolkninga. I alt 9 000 personar fekk norsk statsborgarskap i 1998, som er noko færre enn dei to føregåande åra. Den registrerte arbeidsløysa blant førstegenerasjonsinnvandrarar utgjorde 6,3 pst. ved utgangen av mai i år. Internasjonalt har Noreg teke aktivt del i å forhandle fram to regionale avtaler om mindre bruk av miljøgifter. Vidare har Noreg forhandla seg fram til å føre vidare unntak frå EU-regelverket på enkelte område der vi framleis har strengare nasjonale føresegner. Ei prosjektgruppe nedsett av Nordisk Ministerråd har utarbeidd ein nordisk handlingsplan for natur- og kulturmiljøvern på Grønland, Island og Svalbard. Planen vart drøfta av dei nordiske miljøvernministrane på eit ministermøte på Island i august. Noreg har vidareutvikla samarbeidet på miljøområdet med både Kina, Indonesia og Sør-Afrika i perioden. Regjeringa arbeider for å betre miljø- og arbeidsmiljøtilhøva ved skipsopphogging i u-land. Noreg har teke opp spørsmålet i FNs skipsfartsorganisasjon, IMO, og er bede om å leggje fram ein plan for det vidare arbeidet. Ein nasjonal beredskapsplan for eit verdsomfattande (pandemisk) utbrott av influensa er utarbeidd. Regjeringa legg her til rette for ein rask og samordna reaksjon når det er fare for at ein influensaepidemi kan utvikle seg. Konsumprisindeksen auka med 1,9 pst. frå august 1998 til august 1999. Den gjennomsnittlege veksten i konsumprisindeksen dei åtte første månadene i år var 2,2 pst. i høve til tilsvarande periode i fjor. Produksjonen av elektrisk kraft var i fjor 117 TWh, som er 4,5 pst. meir enn året før. Frå 1997 til 1998 auka brutto innanlandsk forbruk med 4,0 pst. til 120,6 TWh. Importoverskottet var 3,6 TWh i 1998 mot 3,8 TWh året før. Regjeringa la fram ei stortingsmelding om energipolitikken i april 1999. Meldinga legg opp til ei omlegging av energiforbruk og energiproduksjon. Det blir lagt vekt på å få ned veksten i forbruket av energi, særleg elektrisitet, og å auke bruken av nye, fornybare energikjelder. Produksjonen av olje, gass og NGL på den norske kontinentalsokkelen i 1998 var 223 mill. Sm3 oljeekvivalentar, mot 229 mill. Sm3 i 1997. Produksjonen av råolje medrekna NGL og kondensat viste ein nedgang på 3 pst., og produksjonen av naturgass viste ein oppgang på 2 pst. Dei sju første månadene av 1999 var produksjonen 129 mill. Sm3 oljeekvivalentar, ein nedgang på 2,9 pst. i høve til same periode i fjor. Investeringskostnadene i oljeverksemda var i fjor 82 milliardar kr. Det er 31 pst. høgare enn året før og det høgaste nivået som nokon gong er registrert. Auken skuldast i hovudsak svært høge investeringar i feltutbygging i tillegg til eit høgt aktivitetsnivå på felt i drift og på terminalar. Det er vedteke ein handlingsplan for perioden 1999–2001 om Elektronisk forvaltning – Tverrsektoriell IT-utvikling i statsforvaltninga. Planen skal medverke til betre og meir heilskapleg bruk av IT for å nå måla om ei brukarorientert, open og effektiv forvaltning. Stortinget gav våren 1999 brei tilslutning til den heilskaplege næringspolitiske strategien til Regjeringa. For å fremje nyskaping og betre vilkåra for små bedrifter la Regjeringa i oktober 1998 fram ein handlingsplan for små bedrifter. Planen tek aktivt tak i mange av dei forholda som påverkar etablering og omstilling i næringslivet med hovudvekt på tiltak som skal redusere skjemaveldet. Verkemiddelapparatet retta mot norske bedrifter er betra gjennom omorganisering av Norges Industriattachéer og gjennom samarbeidsavtaler mellom Norges Eksportråd, Statens nærings- og distriktsutviklingsfond og Noregs forskingsråd. Svalbard Satellittstasjon vart sett i drift hausten 1998. Stasjonen skal brukast til datanedlesing og styring av satellittar som går i polare banar, og han har sidan april betent den første satellitten, som NASA eig. Trass i at skipsfarten slit med dårlege marknader, har talet på norskregistrerte skip over 100 bruttotonn auka med 2,5 pst. i 1998.Det har vore ein auke i talet på norske sjøfolk som er tilsette på skip registerte i Norsk Internasjonalt Skipsregister, frå 1997 til 1998 på 18 pst. Talet på sjøfolk som er tilsette på skip registrerte i Norsk Ordinært Skipsregister, har auka med 9 pst. frå 1997 til 1998. Skipsfarten er viktig også for transportarbeid i Noreg. Sjøtransporten utgjorde 23 pst. av den samla innanlandske godstransporten i 1998. Stortinget vedtok våren 1999 ny lov om offentlege innkjøp. Den nye lova saman med ny forskrift vil gje eit enklare regelverk og føre til større effektivitet og mindre kostnader. Offentlege innkjøp utgjorde i 1997 om lag 205 milliardar kr. EFTA-domstolen avgjorde i mai 1999 at den norske ordninga med geografisk differensiert arbeidsgjevaravgift inneheld statsstøtte ifølgje EØS-avtala. ESA-vedtaket om endringar i ordninga med differensiert arbeidsgjevaravgift blir følgt opp. Talet på gjestedøgn ved hotell og andre overnattingsstader auka i 1998 med 4 pst. Av denne auken stod utanlandske gjester for om lag ein tredel. Dei fem første månadene i 1999 har utanlandske gjestedøgn auka med 5 pst. Dei totale reisevalutainntektene var i 1998 om lag 16,7 milliardar kr, om lag 6 pst. høgare enn i 1997. I fjor utgjorde innanlands persontransport 60 milliardar personkilometer, noko som er ein auke på 1,1 pst. frå 1997. Personbilen stod for om lag 77 pst. av persontrafikken. Den samla godstransporten var i fjor 41,6 milliardar tonnkilometer, og av dette gjekk 28,5 pst. på veg. Auken frå 1997 var på 6,7 pst. Innanlands vegtrafikkarbeid var i fjor 33,2 milliardar kjøretøykilometer, som er ein auke på 3,2 pst. frå 1997. Investeringane i riksveganlegg var på 6 420 mill. kr medrekna bompengar. Landet fekk 104 km nye riksvegar. Salet av nye og bruktimporterte bilar gjekk i fjor ned med 7,5 pst. Ved utgangen av 1998 var det registrert 2,21 mill. bilar i Noreg, noko som utgjer ein auke på 2 pst. frå året før. I 1998 vart 12 454 personar skadde eller drepne i vegtrafikken, og av desse vart 352 drepne. Det er 49 fleire drepne enn i 1997. I alt omkom 8 personar i luftfartsulykker. Ingen reisande med jernbanen eller tilsette i Jernbaneverket omkom som følgje av jernbaneulykker i 1998. I samband med verksemda i NSB BA omkom 7 personar som følgje av ulykker på planovergangar eller ved sporet. Transportmengda på det offentlege jernbanenettet, utanom Gardermobanen, målt i tonn- og personkilometer, var om lag uendra i 1998 samanlikna med 1997. Flytrafikken, målt i talet på passasjerar innanriks og utanriks, viste i 1998 ein auke på 5 pst. frå 1997. I dei fire første månadene i år har veksten i talet på passasjerar vore 3,7 pst. samanlikna med den same perioden i fjor. Oslo lufthavn Gardermoen vart som planlagt teken i bruk som hovudflyplass for Oslo og Austlandet i oktober 1998. I tida etter opninga har Flytoget hatt ein marknadsdel på mellom 35 og 40 pst. av flypassasjerane. I samband med den offisielle opninga av Romeriksporten i august 1999 vart kapasiteten auka med om lag 40 pst. og reisetida redusert frå 33 til 19 minutt mellom Gardermoen og Oslo S. Overskottet i Luftfartsverket var i fjor 890 mill. kr. Det er ein nedgang på 12,0 pst. frå 1997. Det vart investert for i alt 867 mill. kr i flyplassnettet utanom hovudflyplassen på Gardermoen. Frå juli 1999 vart særlovselskapet NSB BA og Jernbaneverket skilde organisatorisk ved at dei to einingane ikkje lenger har same administrerande direktør. Styret for Jernbaneverket vart avvikla frå same dato. Det er for 1999 løyvt 310 mill. kr til investeringstiltak i kjørevegen for å leggje til rette for bruk av krengjetog på Bergensbanen, Sørlandsbanen og Dovrebanen. Posten Noreg BA hadde i fjor ei samla omsetning på vel 12 milliardar kr. Resultatet før skatt var eit overskott på 538 mill. kr. Postbanken BA var gjord om til aksjeselskap i juni 1999. Dei styrande organa i selskapet har dessutan vedteke å gå inn for fusjon mellom Den norske Bank ASA og Postbanken AS. Saka er no til konsesjonsbehandling. I telemarknaden er det innført fast operatørforval (dvs. fast val av annan operatør enn Telenor AS) og nummerportabilitet (dvs. at telefonnummer kan flyttast mellom operatørar) frå 1. juni 1999. Det er også gjennomført konkurransestimulerande tiltak på nettsida ved at andre aktørar har fått utvida tilgang til nettressursane til Telenor. Gjennom avtala om å slå saman Telenor og Telia er grunnen lagd for å kunne etablere eit sterkt nordisk konsern. Samanslåinga vil gje selskapet forretningsfordelar, auka konkurransekraft, større verdiar for eigarane og betre moglegheiter for ekspansjon og verdiskaping i den internasjonale telemarknaden. Det nye selskapet skal delprivatiserast og børsnoterast seinast innan utgangen av 2000. Samanslåinga og delprivatiseringa medfører ikkje endringar i omfanget av pålagde samfunnsforpliktingar. Sjølve samanslåinga vil skje etter at konkurransemyndigheitene i EU har handsama saka. Staten, Norges Bondelag og Norsk Bonde- og Småbrukarlag vart i perioden samde om ny jordbruksavtale. Staten og Norske Reindriftssamers Landsforbund vart samde om ny reindriftsavtale. Avtala inneheld ein ny strategi for å få ned talet på rein i dei distrikta der det er misforhold mellom reintal og beiteressursar. Regjeringa la i desember fram ei stortingsmelding om skogpolitikken. Bruttoproduksjonsverdien frå skogbruk og trebrukande industri er nær 40 milliardar kr, og det blir årleg eksportert treprodukt for om lag 15 milliardar kr. Som følgje av den reviderte veterinæravtala er det no i gang nærare 20 overvakingsprogram for sjukdommar blant levande dyr. Det er ikkje påvist nye tilfelle i nemnande omfang av dei alvorlegaste dyresjukdommane i Noreg. Talet på nye tilfelle av skrapesjuke er framleis lågt, medan talet på tilfelle av infeksiøs lakseanemi har auka noko. Bruken av antibiotika i oppdretts- og husdyrnæringa går framleis nedover. Ein arbeider med tiltak mot parasitten gyrodactylus salaris, som framleis er ein alvorleg trussel mot villaksen. Ressurssituasjonen nord for 62 gradar er framleis god for norsk vårgytande sild, men noko svekt for torsk og hyse. Loddebestanden har teke seg opp, og det har vore eit lite, men lønnsamt fiske i år. Blåkveitebestanden er framleis rekna for å vere under sikre biologiske grenser. Rekebestanden er rekna for å vere innanfor sikre biologiske grenser. Makrellbestanden er framleis på eit relativt lågt nivå, men han er i vekst som følgje av ein felles forvaltningsstrategi mellom Noreg og EU. Bestanden for nordsjøsild har betra seg som følgje av ein fleirårig forvaltningsstrategi som Noreg og EU er einige om. Når det gjeld torsk, hyse, sei og makrell i Nordsjøen, er det i gang eit samarbeid med EU om å utvikle forvaltningsstrategiar for desse bestandane. I forhandlingar mellom staten og Norges Fiskarlag hausten 1998 om støttemidlar til fiskerinæringa vart avtalepartane einige. Lønnsoppgjera i 1999 galdt i hovudsak revisjon for andre avtaleår, der også etter- og vidareutdanningsreforma var tema. Partane i privat sektor har i hovudsak vorte samde om nye avtaler gjennom forhandlingar og mekling. I offentleg sektor der oppgjera blir gjennomførte sentralt, vart partane i staten samde i forhandlingane. I kommunesektoren vart det semje gjennom forhandlingar med Akademikerne, medan oppgjeret med dei andre organisasjonane gjekk til mekling. Riksmeklingsmannen kom 20. mai med framlegg til løysing som vart godteke av partane. I drøftingane i år om pensjonsreguleringa i folketrygda vart det ikkje semje mellom staten og organisasjonane til dei trygda. Etter framlegg frå Regjeringa vedtok Stortinget å auke grunnbeløpet med 1 580 kr frå 1. mai 1999. Minstepensjonen er etter dette 84 204 kr pr. år for einslege og 144 912 kr pr. år for ektepar. Staten og Kommunenes Sentralforbund vart i juni einige med Den norske lægeforening, Norske Fysioterapeuters Forbund og Norsk Psykologforening om nye avtaler om driftstilskott og takstar for drift av privat praksis som har avtale med kommunar og fylkeskommunar frå 1. juli 1999. Gjennom prosjektet Kvinner, kvalitet og kompetanse i staten (KKS) arbeider Regjeringa for at statsforvaltninga i aukande grad tek i bruk den kompetansen kvinner har, på leiarnivå. Første oppteljing viser at kvinnedelen av leiarar i statleg sektor har auka frå 22 pst. i 1997 til 26 pst. pr. 1. januar 1999. Målet er 30 pst. innan 1. januar 2002. Regjeringa la i mai fram ein odelstingsproposisjon med framlegg om å forenkle lovgrunnlaget for arbeidsformidling og arbeidsleige. Det er i april fremja framlegg om nye utrekningsreglar for attføringspengar og rehabiliteringspengar. Regjeringa har lagt fram ei stortingsmelding om ny strategi for Statsbygg og om å opprette Statens utleigebygg AS. Konkurransemyndigheitene utførte i 1998 i alt 214 kontrollar for å sjå til at konkurranselova blir etterlevd, og dei behandla 52 saker i samband med avtaler eller tiltak med konkurranseskadeleg åtferd. Same året vart det behandla 131 søknader om dispensasjon frå forboda i konkurranselova, og av dei vart 70 innvilga. Mange av dispensasjonane vart gjevne for å stimulere konkurransen. Det var 965 saker som galdt overtaking av bedrifter. Det vart gjennomført i alt 2 586 kontrollar av om prismerkingsføresegnene blir følgde, noko som førte til 1 075 innskjerpingar av føresegnene. I alt gjennomførte konkurransemyndigheitene sju prisundersøkingar dette året. For å medverke til at kredittlivet skal fungere godt og til å styrkje stillinga til låntakarane og forbrukarane er det lagt fram ein odelstingsproposisjon om lov om finansavtaler og finansoppdrag. For å styrkje personvernet har Regjeringa lagt fram ein proposisjon om lov om personopplysningar. Regjeringa har lagt fram lovproposisjonar om utvida høve til å inndra utbytte og om etterforskingsmetodar, særleg med sikte på å effektivisere kampen mot økonomisk og organisert kriminalitet. Stortinget har vedteke å opprette ei klagenemnd for utlendingssaker. Nemnda skal behandle alle klager over vedtak i saker etter utlendingslova, som i dag blir behandla i Justisdepartementet. Regjeringa har sett i verk tiltak for å styrkje den lokale samordninga for å førebyggje og finne hjelperåder mot kriminaliteten blant barn og unge. Regjeringa har styrkt arbeidet mot valdskriminalitet, og ein handlingsplan mot tvangsekteskap var ferdig i desember 1998. Utbetalingane i det individuelle oppgjeret etter den økonomiske likvidasjonen av den jødiske minoriteten under Den andre verdskrigen er påbegynt. Grunnsteinen til eit eige bygg for Sametinget i Karasjok vart lagd ned 2. juni. Den plassen Sametinget har i samfunnslivet, blir stadig styrkt og utvikla ved at Sametinget får overført ansvar for forvaltning av ordningar og tiltak retta mot samiske målgrupper. Sametinget får frå 1999 løyvinga si på éin post, og får på denne måten eit sjølvstendig ansvar for prioriteringa av ressursane innanfor eiga budsjettramme. Europarådets konvensjon om vern av nasjonale minoritetar er ratifisert. I det siste halvåret av 1998 og så langt i 1999 har det komme etter måten mange asylsøkjarar til Noreg samanlikna med perioden 1994-1997. Tilstrøyminga av asylsøkjarar heng direkte saman med situasjonen ute i verda. Hovudtyngda av asylsøkjarar det siste året har komme frå Irak, Jugoslavia og Somalia. Noreg har sendt over den 15. rapporten sin til FNs rasediskrimineringskomité, der det framgår at omfanget av rasistiske og diskriminerande hendingar har gått ned. Bruk av ftalat i leiketøy og ei rekkje småbarnsprodukt har vorte forbode. Ftalat er kjemikaliar som kan vere kreftframkallande og skade forplantningsevna. I forvaltninga av dei store rovdyra har Regjeringa lagt stor vekt på konfliktdempande tiltak og nær kontakt med kommunar og andre partar det vedkjem lokalt. Det er gjeve løyve til å felle dyr som valdar omfattande skade på bufe eller tamrein. I tillegg er det gjennomført lisensjakt på jerv og ordinær jakt på gaupe. Løyvingane til skadeførebygging, omstilling og overvaking av bestandane er auka monaleg dei siste par åra. Det pågår forsøk med delegering av avgjerdsmakt til lokalt nivå. Ein lovproposisjon om endringar i viltlova, som m.a. gjev lovheimel for retten til rovvilterstatning, er vedteken i Stortinget. Meir enn 120 kommunar har slutta seg til Fredrikstaderklæringa om Lokal Agenda 21. For planlegginga i kommunane vil det seie auka satsing på lokal mobilisering og deltaking i utviklinga av eige lokalsamfunn i berekraftig retning. Regjeringa har lagt fram ei stortingsmelding om vern og bruk av kystsona. Meldinga drøftar tilhøvet mellom verneinteresser og verksemda til fiskerinæringa i kystsona. Eit framlegg til regulering av bruken av vass-skutarar er lagt fram. Regjeringa har også lagt fram ein lovproposisjon om endringar i kulturminnelova, som vil medverke til å styrkje vernet av verdifulle kulturminne. Eit offentleg utval som skal greie ut om mål, strategiar og verkemiddel innanfor kulturminneforvaltninga, er oppnemnt av Regjeringa. Hausten 1998 oppnemnde Regjeringa eit utval som skal greie ut om eit nasjonalt kvotesystem for klimagassar. For å sikre at kvotesystemet blir utforma i aktiv dialog med dei samfunnsinteressene det gjeld, er det oppnemnt ei breitt samansett referansegruppe med representantar for m.a. arbeids- og næringsliv og miljøvernorganisasjonane. Utvalet skal leggje fram innstilling før årsskiftet. Det er innført mellombels forbod mot nyetablering og utviding av større kjøpesenter utanfor sentrale delar av byar og tettstader. Ein divisjon i Statens kartverk, som har bygd opp ein unik kompetanse innanfor produksjon, distribusjon og forvaltning av autoriserte elektroniske sjøkart, er skild ut som eit statleg aksjeselskap ECC (Electronic Chart Centre). ECC as skal stå for drifta av Primar, som er eit samarbeid med det britiske og ti andre europeiske sjøkartverk om produksjon, forvaltning og leveranse av saumlause autoriserte elektroniske navigasjonskart til skipstrafikken. Regjeringa har styrkt arbeidet med å sikre ungdom større deltaking i og innverknad på samfunnsutviklinga gjennom etableringa av Ungdommens demokratiforum. Regjeringa sette i 1998 i gang Utviklingsprogram for styrking av oppvekstmiljøet. Målet er å styrkje og utvikle vidare dei lokale oppvekstmiljøa gjennom eit breitt samarbeid mellom offentlege og frivillige krefter. Det er utarbeidd eit høyringsnotat med framlegg til endringar i barnebidragsregelverket. Eit offentleg utval har gjort framlegg om nye saksbehandlingsreglar ved barnefordelingssaker, og gjort framlegg til forbetringar i meklingsordninga etter ekteskapslova og barnelova. I mai la Regjeringa fram ei likestillingspolitisk utgreiing med ei grundig gjennomgåing av utviklinga på området og utfordringane for politikken framover. Regjeringa har lagt fram ei stortingsmelding om forbrukarpolitikk og organisering av forbrukarapparatet. 1999 er FNs internasjonale eldreår. Den nasjonale komiteen blir leidd av sosialministeren. Året har til no vore prega av mange lokale aktivitetar på tvers av generasjonane. Nytt lovverk om rettar for og avgrensing og kontroll med bruk av tvang overfor enkelte personar med psykisk utviklingshemming vart sett i verk 1. januar 1999. Regjeringa har lagt fram ei stortingsmelding om handlingsplan for funksjonshemma 1998–2001. Meldinga vart drøfta i vårsesjonen. For å følgje opp dette vart det i vår oppnemnt eit offentleg utval som skal vurdere ulike strategiar og verkemiddel som skal fremje målet om full deltaking og likestilling for funksjonshemma. Regjeringa la i desember 1998 fram St.meld. nr. 21 for 1998-99, Ansvar og meistring. Mot ein heilskapleg rehabiliteringspolitikk. Meldinga dreg opp rammer og strategiar på rehabiliteringsfeltet med vekt på brukarperspektivet og på rehabilitering i kommunane. Regjeringa har lagt fram ein proposisjon til ny lov om strålevern. Det er lagt fram ei folkehelsepolitisk utgreiing for Stortinget. Regjeringa har fått utarbeidd ein tverrfagleg plan for å motverke antibiotikaresistens. Med grunnlag i denne planen er det oppretta eit overvakingssystem for antibiotikaresistens. Det er utarbeidd ein nasjonal strategiplan for å førebyggje tobakksskadar. Regjeringa har som mål å redusere tobakksbruken i Noreg, gjere barn og unge røykfrie og styrkje vernet mot passiv røyking. Regjeringa kom rett før jul 1998 med framlegg til ny apoteklov. Lovframlegget legg opp til at det skal bli lettare å etablere nye apotek. For å kunne realisere dei store satsingane innanfor eldreomsorg, psykisk helse og kreft er det laga ein eigen helsepersonellplan for perioden 1998–2001. Planen omfattar m.a. tilskott til kommunesektoren på grunnlag av dei kommunale opplæringsplanane. For kort tid sidan vart odelstingsproposisjonen om fastlegeordning for alle innbyggjarane i landet lagd fram for Stortinget. Ein gjer her framlegg om å heimle ordninga gjennom nye føresegner i kommunehelsetenestelova og innføre ho frå januar 2001. Etter ønske frå Stortinget vart det sett ned eit utval som skulle greie ut om ulike sider ved alternativ medisin. Utgreiinga låg føre ved årsskiftet og har vore ute på høyring. Opplæringslova som gjeld for grunnskolen og den vidaregåande opplæringa, tok til å gjelde i august i år. Regjeringa har lagt fram ei stortingsmelding om morsmålsopplæringa i grunnskolen. Det blir lagt vekt på at morsmålsopplæringa skal ha nær samanheng med resten av opplæringa. Stortingsmeldinga om vidaregåande opplæring, som gjev ei oppsummering og status etter dei første fire åra med Reform 94, vart lagd fram i vår. Ut frå evalueringa ser Regjeringa behov for å komme vidare med differensiering og yrkesretting i opplæringa. Det er sett i gang eit arbeid med å vurdere behovet for vidaregåande opplæring for vaksne. Regjeringa oppnemnde Forum for kompetanseutvikling i mai. Forumet er samansett av representantar for partane i arbeidslivet, sentrale utdanningstilbydarar og 10 departement og vil vere ein viktig arena for det vidare arbeidet med å realisere kompetansereforma. Det er også oppnemnt eit offentleg utval som skal vurdere opplæring som ikkje kjem inn under opplæringslova, universitets- og høgskolelova eller privathøgskolelova (mellomnivået). Med verknad frå 1. juli 1999 kan kundar i Statens lånekasse for utdanning binde renta på studielånet. Av dei 320 000 kundane i Lånekassen som fekk tilbod om å inngå kontrakt om fast rente, har over 210 000 bunde renta. Det er oppnemnt eit utval som skal gå igjennom reglane for utdanningsfinansiering gjennom Statens lånekasse for utdanning. Utvalet skal leggje fram innstilling innan 1. november 1999. Regjeringa har vidare sett ned eit offentleg utval som skal vurdere behovet for endringar i universitets- og høgskolesektoren etter år 2000. Utvalet, som har representantar frå ulike samfunnsområde, er bede om å sjå spesielt på kvalitetsfremjande tiltak, både innanfor utdanning og forsking. I 1998 tok 685 personar doktorgraden ved norske universitet og vitskaplege høgskolar. Det er 60 fleire enn i 1997. 32 pst. av dei som tok doktorgraden, var kvinner. Medisinsk og naturvitskapleg grunnforsking over budsjettet til Noregs forskingsråd er styrkt i 1999. Basisløyvingane til dei regionale forskingsinstitutta er auka monaleg i 1999. Eit utval som skal vurdere tiltak for å fremje forsking i bedriftene og auke privat finansiering av forsking, vart oppnemnt i vår og skal leggje fram innstilling innan mars 2000. Regjeringa har i perioden oppnemnt eit norsk teknologiråd. Hovudoppgåva til rådet er å setje i verk utgreiingar om moglegheiter for og konsekvensar av ny teknologi, både for samfunnet og for den enkelte borgar. Det er også oppnemnt eit offentleg utval som skal greie ut om dei rettslege, organisatoriske og økonomiske sidene ved dåpsopplæringa i Den norske kyrkja. Utvalet skal leggje fram utgreiinga si innan 1. september 2000. Ny arkitektlov med forskrift tok til å gjelde 1. januar 1999. Nasjonalbiblioteket kom frå 1. januar 1999 i drift som ein einskapleg institusjon ved at nasjonalbibliotekfunksjonane ved Universitetet i Oslo vart overførte til Nasjonalbiblioteket. Stortinget har slutta seg til framlegget frå Regjeringa om å forby reklame for politiske parti og for livssyn i fjernsyn og å tillate slik reklame i radio. Det er gjort framlegg til innstrammingar i reglane om sponsing av kringkastingsprogram og ei klargjering av rammene for verksemda i Norsk rikskringkasting. I samsvar med ønske frå Stortinget er det sett ned eit eige utval som skal vurdere pressestøtta i lys av alle relevante rammevilkår. Løyvinga som er vedteken til tusenårsstader i kommunane, er fordelt med like stor sum – 119 500 kr – til kvar kommune. Nasjonalanlegg for fotball og skiflyging som tilfredsstiller både idrettslege omsyn og samfunnsomsyn, er valde. I 1999 utgjorde den delen av overskottet i Norsk Tipping AS som gjekk til idrettsformål, 667 mill. kr. Av det vart 365,2 mill. kr sett av til idrettsanlegg, 267,8 mill. kr til Norges Idrettsforbund og Olympiske Komité og 33,9 mill. kr til andre idrettsformål. Presidenten mottok på Stortingets vegne de oppleste dokumenter og uttalte: Deres Majesteter, Deres Kongelige Høyhet! Det 144. Storting, som Deres Majestet i dag har åpnet, går til sin ansvarsfulle gjerning i en tid hvor verden fortsatt preges av flere alvorlige konflikter. I Kosovo er tragediens første, men forhåpentligvis verste, kapittel tilendebrakt. Norske soldaters deltakelse i den vanskelige oppgaven KFOR-styrken står oppe i, gjør selvfølgelig at vi følger utviklingen med spesiell årvåkenhet. Situasjonen på Balkan er eksplosiv og stiller det internasjonale samfunn overfor store utfordringer. Det samme er tilfellet i Øst-Timor, hvor befolkningen også er påført ufattelige lidelser. Videre gir situasjonen i Kaukasus grunn til dyp bekymring. Det er derfor viktig at vi nå ved inngangen til et nytt årtusen gir høy prioritet til arbeidet for fred, menneskerettigheter og utjamning mellom verdens folk. I min tale ved Stortingets åpning i 1995 uttalte jeg at kampen for fred er en vedvarende prosess, som stadig må vinnes på ny, og at denne kampen neppe vil lykkes så lenge mennesker lever under uverdige forhold. Trontalen bærer bud om et fortsatt sterkt norsk engasjement på dette området. En annen viktig utfordring som vi kontinuerlig konfronteres med, er arbeidet med de globale miljøproblemene. Virkemidlene kan det her, som på andre områder, herske uenighet om, men målene vil de fleste av oss kunne enes om. At arbeidet på lang sikt nytter, kan det ikke herske tvil om. Den dramatiske reduksjonen av svovelnedfallet over Sør-Norge er et eksempel på at det nytter. Arbeidet med å opprettholde sysselsettingen vil stå sentralt i Stortingets arbeid kommende år. Utfordringene spenner fra å sikre en fremtid for verftsindustrien til strukturendringer innen bank og forsikring, gjennomgang av forvaltningssystemet for våre olje- og gassressurser og å sikre primærnæringene en bærekraftig utvikling. Videre oppfølging av satsingen innen helse- og omsorgssektoren vil stille store krav, likeså arbeidet med kvalitetsutvikling innenfor skole, utdanning og forskning. Kampen mot organisert kriminalitet og volds- og vinningsforbrytelser vil dessverre også fortsatt måtte kreve mye av vår oppmerksomhet. En viktig spørsmålsstilling som jeg regner med at Stortinget vil engasjere seg i, er hvordan vi skal kunne stimulere til bredere interesse for og deltakelse i politisk virksomhet. Høstens lave valgdeltakelse gir grunn til alvorlig bekymring. I sin ytterste konsekvens er det grunnlaget for vårt folkestyre som står på spill. Ved behandlingen av de enkelte saker vil det selvsagt være ulik oppfatning blant representantene om hvilke tiltak som er best egnet til å løse utfordringene i et nytt århundre/årtusen. Meningsbrytning er et sunnhetstrekk ved demokratiet og en vesentlig faktor i et samfunn som ønsker en folkestyrt utvikling. Jeg føler meg trygg på at Stortingets arbeid skal være til gagn for folk og land og – i tråd med våre beste tradisjoner – bidra til en positiv utvikling også for mennesker i de deler av verden der ufred, undertrykkelse og nød hersker. I forvissning om at representantene vil gjøre sitt ytterste for å løse de mange og store oppgaver som ligger foran oss, samler vi oss i det gamle ønske: Gud bevare Kongen og fedrelandet! Stortingets øvrige medlemmer istemte dette ønsket, og alle de tilstedeværende sang deretter første vers av fedrelandssangen, «Ja, vi elsker». Hans Majestet Kongen, Hennes Majestet Dronningen og Hans Kongelige Høyhet Kronprinsen med følge forlot deretter stortingssalen, ledsaget av den deputasjon som hadde fungert ved mottakelsen."
tale000002,3,NA,NA,NA,,NA,NA,NA,NA,NA,,NA,NA,NA,Stoltenberg I,NA,NA,NA,NA,NA,NA,NA,NA,NA,NA,s001003.sgm,0,2000-2001,2000-10-03T00:00:00+02:00,2000-10-03,,"I samsvar med Grunnnlova gjev Kongen denne meldinga til Stortinget om Noregs tilstand og styring i tida etter siste melding. Regjeringserklæringa, som vart lagd fram for Stortinget i mars i år, dreg opp retningslinjene for arbeidet til Regjeringa. Ei hovudmålsetjing for utanrikspolitikken til Regjeringa er å ta meir aktivt hand om norske interesser i det nye Europa. Samtidig vil Regjeringa styrkje Noregs engasjement i kampen mot det globale fattigdomsproblemet. Noreg har teke eit aktivt medansvar for utviklinga i Europa. Dei politiske, tryggingspolitiske og økonomiske interessene våre er kopla nært og direkte til framtida for Europa. EØS-avtala er grunnlaget for sambandet mellom Noreg og Den europeiske unionen, men Noreg må også ta stilling til nye samarbeidsområde og samarbeidsprosessar innanfor EU. Utvidinga av EU mot aust er ein viktig byggjestein i arbeidet for fred og stabilitet i Europa. Regjeringa stør utviklinga av ein europeisk tryggings- og forsvarspolitikk og ei styrkt europeisk evne til krisehandtering. Regjeringa har derfor sagt seg villig til å hjelpe til med både militære og sivile ressursar. Samtidig er det viktig å vidareutvikle dei gode transatlantiske kontaktane våre. Noreg har teke aktivt del i arbeidet med å tilpasse NATO til den nye tryggingspolitiske situasjonen i Europa. Krisehandteringa på Balkan, særleg fredsoperasjonen i Kosovo, har kravd ein stor del av dei politiske og militære ressursane i alliansen. Noreg er ein stor bidragsytar i den NATO-leidde KFOR-styrken. Det er bestemt at Noreg skal ha leiinga av KFOR-hovudkvarteret i 6 månader i 2001. Det er vidare opna for ei konstruktiv utvikling av forholdet mellom NATO og Russland til beste for europeisk tryggleik og stabilitet. På andre område har den positive utviklinga i samarbeidsforholdet til Russland halde fram. Det har vore jamleg tosidig kontakt om saker av felles interesse. I samarbeidet med norske nærområde i Nordvest-Russland og Baltikum er det lagt vekt på å styrkje det offentlege helsesystemet. Kampen mot smittsame sjukdommar som viser auka spreiing, er spesielt sett i fokus. Det er innleidd forhandlingar om landbruk og tenester i Verdshandelsorganisasjonen, WTO. Regjeringa har teke aktivt del i arbeidet med å skape grunnlag for ei ny, omfattande forhandlingsrunde i WTO. Noreg har slutta seg til dei reviderte retningslinjene i OECD for fleirnasjonale selskap. Regjeringa har arbeidd for å trappe opp kampen mot fattigdom, mellom anna ved å vere med på å tryggje helse for born gjennom eit effektivt vaksinetilbod. Det globale vaksineinitiativet GAVI er eit viktig nytt instrument og Regjeringa vil bidra med 1 milliard kroner over 5 år. Regjeringa legg òg vekt på å gje større tyngde til hiv/aids-arbeidet og å betre samordninga av dei ulike verkemidlane i norsk utviklingshjelp. Den økonomiske utviklinga i Noreg har vore god. Økonomien er prega av høg kapasitetsutnytting. Kroneverdien mot euro har vore nokså stabil. Noregs Bank har i år sett opp foliorenta med 1,50 prosentpoeng til 7,0 pst. Verdien av olje- og gasseksporten auka i fjor med 36 pst., først og fremst på grunn av høgare oljepris. Dei sju første månadene i år har verdien av olje- og gasseksporten auka med 109 pst. i forhold til same tidsrommet i fjor. Yrkesdeltakinga er no på det høgaste nivået som nokon gong er målt. 71 pst. av alle mellom 16 og 74 år er i arbeid. I 1999 heldt arbeidsløysa seg uendra i forhold til 1998, men ho var lågare enn i 1997. Eit utval som har drøfta langsiktige strategiar for sysselsetjing og verdiskaping, la i juni fram innstillinga si. Alle hovudorganisasjonane i arbeidslivet har vore representerte i utvalet. Folkemengda auka med over 33 000 personar i 1999. Det er den største veksten i folketalet som er registrert sidan første halvdelen av 1950-talet. Nesten 60 pst. av auken i folketalet i fjor skuldast netto innvandring. Regjeringa har sett i gang arbeidet med eit fornyingsprogram for offentleg sektor der ein legg hovudvekta på følgjande: Sterkare brukarorientering, overføring av ressursar frå administrasjon til tenesteyting og frå sektorar med minkande behov til sektorar med aukande behov og effektivisering av ressursbruken på alle nivå. I arbeidet med fornying av offentleg sektor er oppfølginga av utgreiinga frå Oppgåvefordelingsutvalet sentral. Vidare er arbeidet med å redusere statleg detaljstyring viktig. Regjeringa har gjort framlegg om ein plan for å innlemme og avvikle øyremerkte tilskott og vidareført prøveordninga med konsultasjonar mellom staten og kommunesektoren. For år 2000 er det venta ein reell inntektsvekst i kommunesektoren på vel 2 pst. Aktivitetsveksten har vore spesielt stor innanfor helse og eldreomsorg. I juni 2000 vart det lagt fram ein prosjektrapport om hindringar i lovverket for elektronisk kommunikasjon. Arbeidet med nødvendige lovendringar er sett i gang. Regjeringa har nettopp fremja eit framlegg til lov om elektronisk signatur for Stortinget som vil få mykje å seie ved elektronisk handel, innrapportering og dokumenthandtering. Det er vedteke at IT Fornebu Technoport får i oppdrag å byggje ut IT- og kunnskapssenteret på Fornebu. Selskapet for industrivekst – SIVA – skal representere staten i eigedoms- og utviklingsselskapa på Fornebu. Sjukehusa er vortne styrkte gjennom den framlagde stortingsproposisjonen om sjukehusøkonomi og budsjett 2000. Regjeringa har lagt fram ei stortingsmelding om gjennomføringa av handlingsplanen for eldreomsorga, som vart vedteken i 1997. Frå 1. juli 2000 har fedrar fått rett til fødsels- og adopsjonspengar basert på eiga opptening uavhengig av om mora har opptent rett. Det avgjerande no er kva mora gjer etter fødselen eller omsorgsovertakinga. I 1999 vart det etablert 5 300 barnehageplassar. Ved årsskiftet hadde om lag 62 pst. av alle barn i alderen 1 – 5 år plass i barnehage. For å auke utbygginga i inneverande år er det innført stimuleringstilskott for nye plassar. Det er lagt fram ein handlingsplan for kompetansereforma og sett i verk eit kompetanseutviklingsprogram. Reforma blir utvikla i nært samarbeid med partane i næringslivet. Det er vedteke at vaksne skal ha rett til grunnskole- og vidaregåande opplæring, og vedtaket gjeld frå no i haust. Regjeringa tek sikte på å setje i verk regelen om rett til grunnskoleopplæring for vaksne frå hausten 2002. I samband med lønnsoppgjeret i år var Regjeringa med på å gje lærarane eit lønnslyft. Det vil kunne sikre betre rekruttering. Samtidig vart det gjort endringar i arbeidstidsreglane som vil føre til større fleksibilitet og betre utnytting av lærarårsverket. Den opne internasjonale arkitektkonkurransen for nytt operahus vart avslutta i juni, og etter å ha vurdert 236 framlegg samla juryen seg samrøystes om å gje førsteprisen til det norske arkitektkontoret Snøhetta. Regjeringa er godt i gang med å gjennomføre planen for å redusere gjeldsbøra i fattige land. Dei første einsidige norske gjeldsavskrivingane er vedtekne, og fleire initiativ er tekne for å forbetre og effektivisere dei internasjonale mekanismane for gjeldslette. Internasjonalt er det oppnådd stor semje om føresetnader og verkemiddel. Når det gjeld finansieringa står det likevel att vesentlege problem. FN arrangerte i september eit toppmøte i samband med tusenårsskiftet der ein sette søkjelyset på kva som trengst for å styrkje samarbeidet rundt verdsorganisasjonen i åra som kjem. Regjeringa deltok på femårsgjennomgangene av Den internasjonale kvinnekonferansen og Det sosiale toppmøtet. Det er stor semje om kor viktig det er med godt styresett, tilgang til arbeid og sosiale tenestar og ein likestillingsdimensjon i alle utviklingstiltak. Hiv/aids, arbeidsstandarder og barnearbeid er sentrale utfordringar Regjeringa følgjer opp. Regjeringa har gjeve humanitær bistand høg prioritet. Arbeidet med å byggje bru mellom kortsiktig nødhjelp og berekraftig utviklingshjelp er styrkt. Presset på dei humanitære bistandsbudsjetta har i år vore sterkare enn på lenge. Det er grunn til å frykte at tendensen til fleire og meir omfattande naturkatastrofar vil halde fram. Regjeringa har sameleis gjeve høg prioritet til arbeidet med å fremje menneskerettane, verdiane i rettsstaten og demokratiske institusjonar. Noreg ratifiserte i februar vedtektene for Den permanente internasjonale straffedomstolen og har teke del i det arbeidet som går føre seg i FN med sikte på å etablere domstolen. Regjeringa skreiv 13. juni i år under dei to nye tilleggsprotokollane til FNs Barnekonvensjon. Den eine om barn i væpna konflikt, den andre om salg av barn og barneprostitusjon. Protokollane er viktige verkemiddel i arbeidet for å styrkje rettane for barn. Noreg avslutta formannskapen i Organisasjonen for tryggleik og samarbeid i Europa (OSSE). Konfliktane på Balkan og i Tsjetsjenia stod sentralt i den sisten perioden av formannskapen. Sidan årsskiftet har Noreg vidareført det aktive engasjementet i OSSE, mellom anna som medlem av leiartroikaen. Noreg har ytt monaleg støtte til tiltak for å fremje fred, demokrati og gjenoppbygging etter krigshandlingane på Balkan. Regjeringa har derfor også teke aktivt del i arbeidet med den EU-leidde Stabilitetspakta for Søraust-Europa. Noreg vart i juni i år fullt medlem i pakta, og fekk samtidig ansvaret for å leie arbeidet med tryggingsspørsmål. Noregs engasjement i fredsprosessen i Midt-Austen er vidareført. 2. november 1999 vart det arrangert ei minnehøgtid for avdøde statsminister Yitzak Rabin i Oslo der presidenten i USA, statsministeren i Russland, statsministeren i Israel og presidenten for Dei palestinske sjølvstyrestyresmaktene deltok i tillegg til ei lang rekkje politikarar frå regionen. Arbeidet med å presentere Noreg i utlandet gjennom presse-, kultur- og informasjonstiltak har vore høgt prioritert. For å auke kunnskapen om utanriks-, utviklings- og menneskerettspolitikken til Regjeringa har det vore gjennomført fleire informasjonstiltak overfor det norske samfunnet. Regjeringa har ført ein aktiv norsk politikk for å finne internasjonale løysingar på globale miljøspørsmål og for ei verdsomspennande berekraftig utvikling. Viktige oppgåver har vore det internasjonale arbeidet for eit regelverk under Kyoto-protokollen og for regelverk og nye protokollar under Biomangfaldkonvensjonen, mellom anna sluttføringa av forhandlingane om Protokollen om handel med genmodifiserte organismar. Noreg har innleidd eit nytt 5-årig miljøsamarbeid med Sør-Afrika med ei økonomisk ramme på til saman 60 mill. kroner. Noreg skreiv i desember 1999 under ein ny protokoll under ECE-konvensjonen om langtransportert grenseoverskridande luftforureining. Den nye protokollen vil gje vesentlege reduksjonar i dei langtransporterte luftforureiningane som fører til forsuring i Noreg. Noreg har teke aktivt del i det internasjonale energisamarbeidet i Det internasjonale energibyrået IEA, i det europeiske energicharteret ECT og i samarbeidet om energi i Barents- og Austersjøregionen. Regjeringa har i samråd med andre oljeeksporterande land gjennomført tiltak for å regulere produksjonen for å stabilisere oljemarknaden og oljeprisen på eit rimeleg høgt nivå. Tiltaka vart oppheva med verknad frå 1. juli i år. Driftsbalansen overfor utlandet viste eit overskott på 79 milliardar kroner dei seks første månadene i år, mot eit overskott på 5,4 milliardar kroner på same tid i fjor. Eksport og import av tradisjonelle varer auka kvar for seg med 15,2 pst. og 6,9 pst. dei sju første månadene i år samanlikna med den same perioden i fjor. Handelsbalansen overfor utlandet for Fastlands-Noreg viste dermed eit underskott på 35,8 milliardar kroner dei sju første månadene i år, mot eit underskott på 41,5 milliardar kroner i same perioden i fjor. Noregs nettofordringar overfor utlandet auka med 73,9 milliardar kroner dei seks første månadene i år og vart ved utgangen av juni rekna til om lag 206 milliardar kroner. Ved utgangen av første halvår i år var marknadsverdien av investeringane til petroleumsfondet nesten 305 milliardar kroner. Verdien av olje- og gasseksporten var 161,4 milliardar kroner i 1999. Det er 36,4 pst. høgare enn året før, noko som i første rekkje skuldast høgare råoljeprisar. Dei sju første månadene i år har verdien av olje- og gasseksporten auka med 109 pst. i høve til same tidsrommet i 1999. Dei sju første månadene i år var eksportprisen på råolje 228 kroner pr. fat i gjennomsnitt. Det er 111 pst. høgare enn dei sju første månadene i 1999. Eksporten av fisk og fiskeprodukt er i stadig vekst. I 1999 vart det eksportert fisk for 29,8 milliardar kroner, og av dette stod havbruksnæringa for om lag 12 milliardar. Nye tryggingspolitiske utfordringar, aukande krav til effektivitet og til materiell krev omfattande endringar i Forsvaret. I den samanheng har mellom anna Forsvarspolitisk utval og forsvarssjefen lagt fram ei rekkje tilrådingar, som no er til vurdering. Stortinget har i år behandla meldinga frå Regjeringa om å tilpasse Forsvaret til deltaking i internasjonale operasjonar. Det er brei politisk semje om å opprette ein innsatsstyrke for internasjonale operasjonar. Forsvaret gjennomfører omfattande investeringar i nytt materiell. Kjøp av fem nye fregattar er eit viktig bidrag til å halde oppe eit truverdig forsvar med evne til å tryggje norsk suverenitet og møte framtidige tryggingspolitiske utfordringar. Det er inngått ei gjenkjøpsavtale i samband med fregattkjøpet som sikrar norsk industri viktige oppdrag. Det uformelle ministermøtet i Bergen i september i år, der over 20 miljøvernministrar diskuterte Rio+10, berekraftig energi, styrking av det internasjonale miljøvernsamarbeidet og klimaspørsmål, var eit viktig steg på vegen fram mot den neste store FN-konferansen om miljø, som vil finne stad i 2002. Noreg har i internasjonale organisasjonar og forvaltningsregime arbeidd aktivt for ei berekraftig utnytting og forvaltning av ressursane i havet. Kontrollsamarbeidet med EU er styrkt det siste året ved at ein har inngått samarbeidsavtaler med endå fleire EU-land. Vi har no særskilde kontrollavtaler med dei fleste landa rundt Nordsjøen. Noreg og EU har dessutan med verknad frå 1. januar 2000 innført gjensidig satellittsporing av fiskefartøy. Ei tilsvarande avtale er inngått med Russland frå 1. september 2000. Det er vidare innleidd forhandlingar med dei kyststatane det gjeld, for å få etablert eit forvaltningsregime for kolmule. Som ledd i kampen mot internasjonal ulovleg handel med kulturgods er det gjort framlegg om å tiltre Unidroit-konvensjonen om stolne eller ulovleg utførte kulturgjenstandar og om nødvendige endringar i kulturminnelova m.m. Konsumprisindeksen auka med 3,5 pst. frå august1999 til augst 2000. Den gjennomsnittlege veksten i konsumprisindeksen dei åtte første månadene i år var 3,0 pst. samanlikna med den same perioden i fjor. Produksjonen av elektrisitet utgjorde i 1999 122,6 Twh, ein auke på om lag 5 pst. frå året før. Produksjonen var om lag 8 pst. høgare enn det ein kan rekne med i eit år med normal nedbør. Brutto innanlandsk kraftforbruk var i fjor på 120,8 Twh, ein auke på 0,2 pst. frå året før. Eksporten av elektrisitet var i fjor for første gong sidan 1995 høgare enn importen. Eksportoverskottet var på 1,8 Twh mot eit importoverskott på 3,6 Twh året før. Regjeringa hald fram med arbeidet med å leggje om energibruken og energiproduksjonen, og vidarefører satsinga på nye fornybare energikjelder og naturgass i innanlandsk energiforsyning. Regjeringa la i juni fram St.meld. nr. 39 (1999–2000) Om olje- og gassvirksomheten. I meldinga er det særleg konkurransekrafta på kontinentalsokkelen som blir sett i fokus, i tillegg til at internasjonalisering av verksemda, gassmarknaden, oljepris og miljø blir drøfta. Helse, miljø og tryggleik i olje- og gassverksemda blir omtala særskilt. Produksjonen av olje, gass og NGL på den norske kontinentalsokkelen var i 1999 227 mill. Sm3 oljeekvivalentar, mot 223 mill. Sm3 i fjor. Produksjonen av råolje, inkludert NGL og kondensat, falt med 0,2 pst., og produksjonen av gass auka med 9,2 pst. Den samla produksjonen dei sju første månadene i år var 140 mill. Sm3 oljeekvivalentar, ein auke på 8,5 pst. i forhold til same perioden i fjor. Investeringane i oljeverksemda var i fjor 69 milliardar kroner. Det er ein nedgang på 12 pst. i forhold til det svært høge nivået året før. Arbeidet med år 2000-problemet var ei stor utfordring i 1999. Som følgje av ein omfattande og koordinert innsats frå både offentlege og private aktørar gjekk overgangen til det nye tusenåret utan nemnande vanskar. Etter den tragiske ulykka med Sleipner er det gjort eit omfattande arbeid for å styrkje tryggleiken til sjøs. Ein del tiltak er allereie gjennomførte og enkelte tiltak blir det framleis arbeidd med. Noreg arbeider internasjonalt for mellom anna å endre krava til redningsvestar. Hovudsegmenta i internasjonal skipsfart har vist vesentlege marknadsforbetringar. Talet på norskregistrerte skip over 100 bruttotonn har gått litt ned i 1999. Talet på norske sjøfolk tilsette på norske skip registrert i Norsk Internasjonalt Skipsregister, auka med 3,6 pst. frå 1998 til 1999. Talet på norske sjøfolk som er tilsette på skip registert i Norsk Ordinært Skipsregister, har auka med 5 pst. i perioden. Sjøtransport er den mest miljøvennlege måten å transportere gods på, og denne transportforma har auka til 25 pst. av den samla innanlandske godstransporten. Talet på gjestedøgn ved hotell og liknande overnattingsstader auka med 0,6 pst. i 1999. I dei første månadene i 2000 har det vore ein viss tilbakegang i talet på gjestedøgn ved norske hotell. I St.meld. nr. 15 (1999–2000) Lønnsomme og konkurransedyktige reiselivsnæringer, blir det gjort ein grundig gjennomgang av utfordringane i næringa. I fjor auka innanlands persontransport med 1,1 pst. frå 1998. Personbilen stod for om lag 76 pst. av persontransporten. Den samla godstransporten auka med totalt 1,1 pst. frå 1998. For vegtransporten var auken frå 1998 på 1,3 pst. Innanlands vegtrafikkarbeid var i fjor 33,9 milliardar kjøretøykilometer, som utgjer ein auke på 2,0 pst. frå 1998. Investeringar i veganlegg i 1999 var på 11,9 milliardar kroner medrekna bompengar. Til drift og vedlikehald av riksvegnettet vart det brukt 3,4 milliardar kroner. Totalt vart det registert rundt 123 900 nye og bruktimporterte personbilar i 1999. Salet av personbilar gjekk ned med 12,2 pst. i 1999 samanlikna med året før. Ved utgangen av 1999 var det registrert 2,3 mill. bilar i Noreg, noko som er ein auke på 1,8 pst. frå året før. I 1999 vart 11 764 personar skadde eller drepne i vegtrafikken, og av desse vart 304 drepne. Det er 46 færre drepne enn i 1998. Til saman fem personar omkom i luftfartsulykker. Ingen omkom ved jernbaneulykker i 1999. I kollisjonen ved Åsta stasjon på Rørosbanen 4. januar 2000 vart 19 personar drepne. Trass i omfattande investeringar i støyskjerming langs riksvegane, er støyplaga uendra eller har auka noko som følgjer av auken i trafikken. Mindre bruk av piggdekk og krav til kjøretøy og drivstoff som er innførte, har ført til at den lokale luftforureininga som transportsektoren står for, er redusert. Flytrafikken, målt i talet på passasjerar som kom og reiste over norske lufthamner, viste i 1999 ein auke på 5,8 pst. frå 1998. For dei fire første månadene av 2000 er det tilsvarande passasjertalet 1,5 pst. lågare enn i same perioden i 1999. Overskottet i Luftfartsverket var i fjor 419 mill. kroner, mot 890 mill. kroner i 1998. I verksemda til Luftfartsverket, dvs. utanom hovudflyplassen på Gardermoen, vart det i 1999 investert for i alt 781 mill. kroner i flyplassnettet og flysikringstenesta. Havarikommisjonen for sivil luftfart var 1. juli 1999 etablert som eit eige forvaltningsorgan under Samferdselsdepartementet. Persontrafikken med NSB BA var i 1999 den høgaste nokon gong i den nær 150 år lange historia til selskapet. Også godstrafikken viste vekst frå året før. NSB BA er dessutan i god gang med ei omfattande fornying av alle persontog, både innanfor lokaltrafikk, mellomdistanse og langdistanse. I 2000 har det vore to større ulykker som har prega jernbaneverksemda i Noreg: ved Åsta og Lillestrøm. Både Statens jernbanetilsyn, Jernbaneverket og NSB BA arbeider systematisk med å betre trafikktryggleiken for å gjenreise tilliten til jernbanen. Det er vedteke at eigarskap, forpliktingar og driftsansvar for infrastrukturen til Gardermobanen skal overførast til Jernbaneverket. Samstundes vart det vedteke ei refinansiering av NSB Gardermobanen AS, med ei konvertering av statlege lån på 669,5 mill. kroner til innskottskapital i selskapet. For 2000 er det løyvd 500 mill. kroner til investeringstiltak i kjørevegen, for å leggje til rette for krengjetog på Sørlands-, Bergens- og Dovrebanen. Gjennom ei forskotteringsavtale mellom Jernbaneverket og NSB BA er det vidare stilt 70 mill. kroner til rådvelde for investeringar i krengjetogtiltak på Østfoldbanen og Kongsvingerbanen. Posten Noreg BA hadde i 1999 ei samla omsetning på vel 13 milliardar kroner. Resultatet før skatt var eit overskott på 622 mill. kroner. Postbanken AS vart 1. desember fusjonert med Den norske Bank ASA. Eigarrolla til staten i den samla banken blir teken vare på av Statens Banksikringsfond. Konkurransen i telemarknaden er aukande. Telestyresmaktene har m.a. vedteke at Telenor AS må la konkurrerande tilbydarar leige dei faste abonnentlinjene i telenettet. I tillegg er det lyst ut konsesjonar for tredje generasjons system for mobilkommunikasjon, og konsesjonstildelinga vil skje hausten 2000. Det pågår også ein totalgjennomgang av regelverket på telekommunikasjonsområdet med tanke på tilpassing til raske endringar i marknad og teknologi. Arbeidet med å slå saman Telenor AS med Telia AB vart avbrote mot slutten av 1999. Det er vedteke at Telenor AS skal delprivatiserast og bli introdusert på børsen for å utvikle selskapet både på den norske og internasjonale marknaden. Staten skal ha ein eigardel på 51 pst. i selskapet. Delprivatiseringa fører ikkje til noka endring i omfanget av dei samfunnsforpliktingane selskapet er pålagt. I jordbruksforhandlingane mellom staten, Norges Bondelag og Norsk Bonde- og småbrukarlag vart det ikkje semje om ei ny forhandlingsløysing. Regjeringa la fram ein proposisjon for Stortinget basert på tilbodet frå staten i forhandlingane. Staten og Norske Reindriftsamers Landsforbund vart samde om ei ny reindriftsavtale. Avtala er basert på at forhold som er knytte til regulering i reintalet med heimel i reindriftslova ikkje blir omfatta av avtala. St.meld. nr. 19 (1999–2000) Om norsk landbruk og matproduksjon vart drøfta i Stortinget våren 2000. Meldinga og behandlinga av henne i Stortinget gjev retningslinjene for landbrukspolitikken framover. Her blir det lagt vekt på dei samla samfunnsnyttige bidraga frå landbruket på kort og lang sikt. Det er lagt vekt på ein heilskapleg politikk som omfattar heile verdikjeda og auka forbrukarorientering av mat- og landbrukspolitikken. Etter at Stortinget drøfta St.meld. nr. 17 (1998–99) Verdiskaping og miljømuliheter i skogsektoren i 1999 er det i 2000 sett i verk eit 5-årig verdiskapingsprogram for bruk og foredling av trevirke. Den reviderte veterinæravtala med EU har gjort at regelverket for import av levande dyr og produkt er lagd om. Det er ikkje påvist smittsame sjukdommar som følgje av import. Dessverre har overvakingsorganet til EFTA hatt mykje å peike på under inspeksjonar av grensekontrollstasjonane. Det har frå norsk side vore arbeidd mykje med å følgje opp inspeksjonsrapportane. Situasjonen for bestandane av botnfisk i Barentshavet er urovekkjande. Det same er tilstanden til torskebestanden, som blir vurdert til å vere under sikre biologiske grenser. Bestanden av lodde nord for 62o N og bestanden av norsk vårgytande sild er i god forfatning. Makrellbestanden er i vekst som følgje av felles forvaltningsstrategi mellom Noreg og EU. Bestandssituasjonen for nordsjøsild har betra seg som ei følgje av ein fleirårig forvaltningsstrategi som Noreg og EU er samde om. Noreg og EU er for første gong vortne einige om forvaltningsstrategiar for torsk, hyse, kviting og sei i Nordsjøen. Det er eit viktig framsteg for å sikre eit høgt og stabilt langtidsutbytte av desse bestandane. Regjeringa fremja i april ein odelstingsproposisjon om lov om endring i lov om oppdrett av fisk, skaldyr m.m., som vart vedteken av Stortinget i juni. Regjeringa la i juni fram ein odelstingsproposisjon om lov om havbeite. Som ein del av arbeidet med å leggje til rette for utnytting av verdiskapingspotensialet i havbruk- og fiskerinæringa, har Regjeringa sett i verk eit arbeid for å utarbeide langsiktige strategiar for vekst i havbruksnæringa. I forhandlingar mellom staten og Norges Fiskarlag hausten 1999 om stønadsmidlar til fiskerinæringa, vart dei to avtalepartane samde om ei økonomisk ramme på 110 mill. kroner for 2000. I lønnsoppgjera for 2000 var det etter vanleg mønster hovudrevisjon for dei fleste tariffområda. Der vart grunnlaget lagt for å innføre den 5. ferieveka slik at den blir innført fullt ut frå 2002 for dei som er omfatta av tariffavtalene. For kompetansereforma vart det semje om å greie ut korleis ei støtteordning til livsopphald under utdanningspermisjon skal utformast. Tariffoppgjeret vart ført parallelt mellom dei sentrale partane i stat og kommune. Oppgjeret i statleg sektor vart avslutta med at partane aksepterte den skissa til løysing som Riksmeklingsmannen la fram. Ved dei sentrale justeringsforhandlingane vart det særleg teke omsyn til rekrutterings- og konkurransesituasjonen i verksemdene når det gjeld høgskole- og langtidsutdanna og situasjonen i skoleverket. Ein har nå fått høve til å føre innleiande lokale forhandlingar i skoleverket. I kommunesektoren vart det brott i forhandlingane, og oppgjeret gjekk til mekling. Dei fleste organisasjonane slutta seg til framlegget frå Riksmeklingsmannen som vart lagt fram 20. mai, men enkelte forbund gjekk ut i streik. I fleire av desse konfliktane er det seinare vedteke tvungen lønnsnemnd. I årets drøftingar om pensjonsreguleringa i folketrygda vart det semje mellom staten, Norsk Pensjonistforbund, Funksjonshemmedes Fellesorganisasjon og Landsorganisasjonen i Noreg om regulering av grunnbeløpet i folketrygda frå 1. mai 2000. Staten og Kommunenes Sentralforbund vart i juni samde med Den norske Lægeforening, Norske Fysioterapeuters Forbund og Norsk Psykologforening om nye avtaler om driftstilskott og takstar for drift av privat praksis som har avtale med kommunar og fylkeskommunar frå 1. juli 2000. Den 1. juli 2000 vart det opna for privat arbeidsformidling. Samtidig blir det no tillate med arbeidsleige i alle bransjar. Arbeidsmarknadsetaten tilbyr frå same dato ulike tenester mot betaling, mellom anna utleige av arbeidskraft, utover dei vederlagsfrie formidlingstenestene. Ei partssamansett arbeidsgruppe har lagt fram rapporten «Ett sted, ett telefonnummer». Rapporten skisserer ei plattform for etablering av offentlege servicekontor. Regjeringa har overført delar av eigedomsverksemda i Statsbygg til eit nyoppretta statleg eigd aksjeselskap – Entra Eigedom AS. Konkurransemyndigheitene utførte i 1999 i alt 114 kontrollar for å sjå til at konkurranselova blir etterlevd, og dei behandla 69 saker i samband med avtaler eller tiltak med konkurranseskadeleg åtferd. Same året vart det behandla 85 søknader om dispensasjon frå forboda i konkurranselova, og av dei vart 53 innvilga. Mange av dispensasjonane vart gjevne for å stimulere konkurransen. Det vart behandla 31 saker som galdt overtaking av bedrifter. Det vart gjennomført i alt 976 kontrollar av om prismerkingsføresegnene blir følgde, noko som førte til 587 innskjerpingar. I alt gjennomførte konkurransemyndigheitene 6 prisundersøkingar dette året. Regjeringa la i juni fram ein odelstingsproposisjon om ny lov om børsverksemd. Lovframlegget opnar for større grad av konkurranse marknadsplassane imellom. Regjeringa la i juni fram ein odelstingsproposisjon med framlegg til lov om innskottspensjon i arbeidsforhold. Eit hovudmål med lovframlegget er å opne for ordningar som kan bli eit reelt alternativ for føretak som ikkje har oppretta ytingsbaserte ordningar, og at fleire arbeidstakarar kan få supplerande pensjon gjennom arbeidsforholdet sitt. Justisdepartementet er inne i ein omfattande omorganiseringsprosess for å skape ein meir effektiv justissektor der ein i aukande grad skal nå dei måla som blir sette. I tillegg til omorganiseringsarbeidet er flaskehalsar i straffesakskjeda kartlagde, og det er foreslått fleire tiltak for å korte ned saksbehandlingstida. Regjeringa har styrkt arbeidet mot valdskriminalitet. Det er lagt fram ein handlingsplan for å auke innsatsen mot vald i heimane, særleg vald som råkar barn og kvinner. Regjeringa har lagt fram ei stortingsmelding med ulike alternativ til endring av § 100 i Grunnlova på bakgrunn av utgreiinga frå Ytringsfrihetskommisjonen. Det er fremja ein proposisjon om endringar i offentleglova. Arbeidet med det rettslege grunnlaget for innsyn i offentleg forvaltning held fram i Offentlighetslovutvalget og Miljøinformasjonsutvalget. På grunnlag av proposisjonen frå Regjeringa er arbeidet mot organisert og annan kriminalitet styrkt med nye lovreglar om anonym vitneføring og utbygging av det strafferettslege vernet for aktørane i rettsvesenet. Regjeringa arbeider med å betre den offentlege rettshjelpsordninga, og det er lagt fram ei stortingsmelding om dette. Det individuelle erstatningsoppgjeret etter den økonomiske likvidasjonen av den jødiske minoriteten under den andre verdskrigen er no i hovudsak avslutta. Hovuddraga i distrikts- og regionalpolitikken vart i vår presentert for Stortinget i den årlege utgreiinga frå kommunal- og regionalministeren. Nye geografiske verkeområde for distriktspolitiske verkemiddel og nedsett arbeidsgjevaravgift vart gjorde gjeldande frå 1. juni 2000. Fleire regionar har fått omstillingsstatus. Nyskapings- og teknologiprogrammet for Nord-Noreg er vidareført for fire nye år. INTERREG III-programma er i ferd med å bli sette i gang. Det er sett ned eit utval som skal gjennomgå bustadpolitikken. Regjeringa har teke initiativ til ein meir solidarisk bustadpolitikk. Sametinget har frå 2000 fått overført ansvaret for sekretariatet for Samisk utdanningsråd og for forvaltninga av Samisk spesialbibliotek. Det er oppretta eit eige fond som ei kollektiv oppreising for skadar og urett som fornorskingspolitikken har påført det samiske folket. I 1999 gav Noreg kollektivt vern til om lag 8 000 kosovoflyktningar. Situasjonen for albanarar i Kosovo blir no rekna som trygg. Regjeringa føreset at dei som ikkje har behov for vern, vender tilbake til heimlandet. I 2000 er det behov for å skaffe bustad til om lag 9 000 flyktningar. Så langt har kommunane sagt at dei er klare til å ta imot om lag 5 000 av dei. Regjeringa er uroa over dei mange personane, blant dei mange barn, som oppheld seg lang tid på asylmottak. Arbeidet med å redusere opphaldstida er sett i gang. Det er oppnemnt eit lovutval som skal greie ut og lage framlegg til lovgjeving om stønad for nykomne innvandrarar og flyktningar. Det er oppnemnt eit lovutval som skal greie ut om ei ny lov om etnisk diskriminering. Den 1. juli 2000 vart ansvaret for asylintervju overført frå politiet til Utlendingsdirektoratet, samtidig som det vart gjort slutt på ordninga med avhørspolitidistrikt i asylsaksbehandlinga. Dette skal styrkje rettstryggleiken til asylsøkjarane. Regjeringa har teke initiativ til eit tettare samarbeid med partane i arbeidslivet omkring arbeidslivsspørsmål, særleg i relasjon til utviklinga i EU. I Ot.prp. nr. 67 (1999–2000) orienterer Regjeringa Stortinget om det samordningsarbeidet styresmaktene har gjort på helse-, miljø- og tryggingsområdet. Det er gjort framlegg om endringar i kontroll- og reaksjonsføresegnene i åtte tilsynslover for å oppnå eit best mogleg samordna og konsistent regelverk, som gjer det mogleg å føre tilsyn på tvers av dei ulike etatane. Regjeringa har arbeidd aktivt med å få til betre tilgjenge til strandsona. Det er gjeve fagleg og økonomisk bistand til kommunar. Miljøverndepartementet har sendt brev til kommunar og fylke med sikte på å innskjerpe dispensasjonspraksisen for byggjetiltak i 100-metersbeltet. Det er utarbeidd ei handbok for fjerning av ulovlege stengsler i strandsona. Det er vedteke forbod mot bruk av vass-skuterar, og det tek til å gjelde 1. januar 2001. Regjeringa har sett i verk arbeidet med å følgje opp stortingsmeldinga om vern og bruk av kystsona i samsvar med behandlinga av meldinga i Stortinget. Regjeringa la i mai fram ei tilleggsmelding til St.meld. nr. 8 (1999–2000) Regjeringens miljøvernpolitikk og rikets miljøtilstand, for å utdjupe og foreslå å styrkje innsatsen i det internasjonale miljøvernarbeidet og forvaltninga av villaksen. Tilleggsmeldinga gjev også ei orientering om korleis Regjeringa har følgt opp stortingsvedtaket om å gjere om utsleppsløyva til Naturkraft for gasskraftverka på Kollsnes og Kårstø. Regjeringa la i april fram eit forslag til endringar av føresegnene i viltlova om felling av rovdyr som gjer skade. Nye forskrifter om forvaltninga av dei store rovdyra vart vedtekne i juni. Regjeringa har utarbeidd forslag til ei nærare avgrensing av område der ulv skal kunne etablere seg i par og familiegrupper. Forslaget er no sendt ut på brei høring. Statens naturoppsyn har teke over ansvaret for dokumentasjon av rovdyrskadar. Ein målestasjon vart opna i Ny-Ålesund på Svalbard i mai i år. Den vil bli ein viktig del av internasjonal overvaking av klimaendringar og langtransportert forureining. Setesdal vesthei Ryfylkeheiane, det nest største landskapsvernområdet i Noreg, er oppretta. Forsøksverksemd med sikte på styrkt kommunal forvaltning av motorferdselslova er sett i gang i fleire kommunar. Med verknad frå 1. mai vart barnetrygda utvida til 18 år. Stortinget behandla Barnehagemeldinga våren 2000, og det vart lagt viktige føringar for den framtidige barnehagepolitikken. Regjeringa har nyleg gjort framlegg om å endre partnarskapslova. Endringa skal gjere det lettare for personar med noko svakare tilknyting til Noreg enn det som krevst i dag, å inngå partnarskap. Framlegget vil harmonisere dei nordiske partnarskapsreglane. Regjeringa har sett i gang arbeidet med å følgje opp NOU 2000:12 Om barnevernet i Norge. Framlegget vil bli vurdert særleg med tanke på å vitalisere oppvekstarenaen for barn og unge generelt og styrkje utsette grupper spesielt. Regjeringa har lagt fram ein handlingsplan mot barne- og ungdomskriminalitet. Handlingsplanen skal gjennomførast over ein periode på fem år. Primærdelen av handlingsplanen mot tvangsekteskap vil vere gjennomført i løpet av 2000. Mange av prosjekta er i regi av og for minoritetsgrupper og deira organisasjonar. Ved å opprette Undommens demokratiforum har Regjeringa fått innspel til korleis ein kan auke deltakinga og innverknaden til barn og unge i samfunnet. Regjeringa har gjort framlegg til ny lov om angrerett og framlegg til endringar i marknadsføringslova. Lovene vil styrkje forbrukarvernet ved fjernsal og sal utanfor fast utsalsstad. Stortinget behandla Utjamningsmeldinga våren 2000. Stortinget slutta seg i hovudsak til dei mål, strategiar og tiltak som vart skisserte i meldinga. Det vart særleg lagt vekt på eit meir inkluderande arbeidsliv og ein meir sosial bustadpolitikk. Sjukefråværet har auka i Noreg dei siste fem åra og er no rekordhøgt. Samtidig har talet på uførepensjonistar gått opp. Eit offentleg utval har greidd ut årsakene til auken i sjukefråværet og til at fleire får uførepensjon og vurdert korleis behandlings-, rehabiliterings- og attføringstiltak har verka inn. Utvalet har også utført ei samla vurdering av tiltak og regelendringar som er sette i verk dei seinare åra, og vurdert eventuelle endringar i regelverket som kan føre til redusert sjukefråvær og uføretilgang. I påvente av innstillinga har Regjeringa sett i gang visse administrative tiltak for å dempe tilgangen til uførepensjon. Det er lagt fram ei stortingsmelding om innhald og kvalitet i omsorgstenestene. Regjeringa har sett i gang ei omorganisering av det statlege ansvaret for førebygging av rusmiddelproblem for å møte utfordringane som ein står overfor på rusmiddelområdet. Omorgansiseringa inneber ei styrking av den lokale og regionale innsatsen på området. Stortinget har vedteke ei ny lov om apotek. Lova opnar den strengt regulerte marknaden vi har i dag, for konkurranse, og har som formål å sikre befolkninga ein forsvarleg og godt tilgjengeleg legemiddeldistribusjon. Opptrappingsplanen for psykisk helse 1999–2000 vil bli følgd opp i tråd med intensjonane i Stortinget, jf. St.prp. nr. 63 (1997–98). Stortinget har nyleg vedteke ei ny lov som opnar for at fylkeskommunale sjukehus kan bli omdanna til fylkeskommunale sjukehusselskap. Lova opnar for at sjukehusa kan bli sjølvstendige juridiske og økonomiske einingar. Det er lagt fram ei stortingsmelding om akutt medisinsk beredskap. Stortinget har våren 2000 behandla lovproposisjonen om fastlegeordninga. Regjeringa tar sikte på at ordninga skal innførast frå 1. juni 2001. Ansvar for og oppgåver i samband med utvikling, evaluering og informasjon i grunnskolen og vidaregåande opplæring vart frå 1. september samla i det nye Nasjonalt senter for læring og utvikling. Frå hausten 2000 er det etablert ei utlånsordning for lærebøker i vidaregåande opplæring. Ordninga sikrar at elevar i vidaregåande kurs får gratis lærebøker i enkelte fag. For å styrkje opplæringa av språklege minoritetar er Senter for kompetanseutvikling i den fleirkulturelle skolen oppretta. Tre offentlege utval har lagt fram innstillingar til reformer i den delen av utdanningssystemet som går ut over vidaregåande opplæring. Det gjeld opplæring som ikkje kjem inn under opplæringslova, organisering av høgare utdanning og endringar innanfor utdanningsfinansiering. Arbeidet med å følgje opp innstillingane er i gang. For å gjere det høgare udanningssystemet meir fleksibelt og for å tilfredsstille både dei behova samfunnet og den enkelte har, har universitet og høgskolar fått auka myndigheit til sjølv å opprette og leggje ned studium. Det er godt om studieplassar. Ved hovudopptaket i haust fekk 93 pst. av alle kvalifiserte tilbod om plass. Endringar i studievalet til dei unge og mindre ungdomskull har ført til at ein del studieplassar rundt om i landet ikkje blir fylte. Det gjeld også innanfor område der det er stor etterspørsel etter arbeidskraft. Samtidig er det til ein del studium langt fleire søkjarar enn studieplassar. Universiteta og høgskolane har fått særskilde midlar til omstilling for mellom anna å setje dei betre i stand til å tilpasse studietilboda til søkninga. Det er sett i gang tiltak for å få fleire realfaglærarar. Vidare er det lagt fram eit lovframlegg som skal gjere det mogleg med opptak til høgare utdanning på grunnlag av realkompetanse. Fleire institusjonar gjennomfører allereie prøveordningar. Regjeringa har lagt fram ein ny handlingsplan for informasjons- og kommunikasjonsteknologi (IKT) i utdanninga. Talet på personar som tek doktorgraden ved norske universitet og vitskaplege høgskolar er framleis aukande. Særleg har det vore ein stor auke i kvinnedelen, som i 1999 kom opp i 38 pst. Innstillinga frå utvalet som har vurdert tiltak for auka FoU i næringslivet (Hervik-utvalet), låg føre i mars 2000. Regjeringa vurder korleis innstillinga skal følgjast opp. I samband med Revidert Nasjonalbudsjett 2000 vart kapitalen i fondet for forsking og nyskaping utvida med 1 milliard kroner til i alt 4 milliardar kroner. Avkastninga frå fondet skal brukast til å auke den norske forskingsinnsatsen. Den breie oppslutninga folkekyrkja har i befolkninga, er eit fundament for statskyrkjeordninga. Samtidig har statskyrkjeordninga gjort sitt til å halde ved lag ei open folkekyrkje med brei oppslutning. Også det aukande sjølvstyret i Den norske kyrkja har skjedd innanfor ei ordning med nære relasjonar mellom stat og kyrkje. Den siste tida har likevel fleire kyrkjepolitiske saker skapt ny debatt om forholdet mellom stat og kyrkje og om kyrkja sin identitet som folkekyrkje og trussamfunn. Kyrkjerådet har oppretta eit kyrkje-stat-utval, som skal levere innstilling våren 2002. Førebels er det ikkje teke initiativ til ei offentleg utgreiing om spørsmålet. Regjeringa har oppnemnt eit utval som skal greie ut og foreslå tiltak innanfor scenekunstfeltet. Det er lagt fram ei stortingsmelding om arkiv, bibliotek og museum og om bygningsmessige rammevilkår på kulturområdet. Første halvår i 2000 er tre nye arenaer for kunst- og kulturformidling opna for publikum. Ivar Aasen-tunet i Ørsta er eit nytt senter for formidling av nynorsk skriftkultur. Villa Stenersen i Oslo er opna for publikum og skal elles brukast til varierte kulturformål. Sørlandets Kunstmuseum i Kristiansand har fått nye lokale. Det er oppretta ei ny tilskottsordning for å styrkje lokal frivillig verksemd for barn og unge på kulturområdet. Ved markeringa av overgangen frå 1999 til 2000 deltok nesten ein million menneske i arrangement som var initierte av det offentlege. Kringkastingslova er endra slik at ho gjev heimel for å fastsetje forbod mot å sende fjernsynsprogram som i alvorleg grad kan skade barn og unge. Det er også inn- ført ein heimel i lova som så langt det er mogleg sikrar at ein stor del av folket kan motta sendingar frå viktige hendingar, særleg sportshendingar, utan ekstra kostnader. Det er gjort endringar i reglane i åndsverklova om vederlagsrett for utøvande kunstnarar og fonogramprodusentar for offentleg framføring av lydopptak dei har laga. Kvitfjell alpinanlegg er utpeikt til nasjonalanlegg for alpine fartsdisiplinar. For 2000 utgjer delen av overskottet frå Norsk Tipping AS til idrettsformål 812 mill. kroner. Av det er 408,9 mill. kroner disponerte til idrettsanlegg, 287,5 mill. kroner til Norges Idrettsforbund og Olympiske komité, 81,2 mill. kroner til direkte stønad til arbeid for barn og unge i lokale idrettslag og 43,4 mill. kroner til andre idrettsformål."
tale000003,4,NA,NA,NA,,NA,NA,NA,NA,NA,,NA,NA,NA,Bondevik II,NA,NA,NA,NA,NA,NA,NA,NA,NA,NA,s011025.sgm,65,2001-2002,2001-10-25T00:00:00+02:00,2001-10-25,,"«De tre regjeringspartiene Høyre, KrF og Venstre har tydelig satt mange av sine politiske kjepphester på stallen for å enes om en felles politisk fremtid de neste fire årene. Det fortjener de tre partiene honnør for. Vi har altfor lenge hatt en situasjon hvor partienes egne særinteresser har gått foran nasjonens.» Det er VGs meining. Mi meining er at vi har vårt i behald. Vi sa at 40 milliardar kr var altfor mykje. Det er det framleis. Difor er det blitt 31. Og det er faktisk slik at seks av dei milliardane hadde vi ein avtale med Arbeidarpartiet om i budsjettet i fjor, men som dei ikkje syntest det var grunn til å halde. Difor føler vi at vi står oppreist på det som har kome, sjølv om det vart meir skattelette enn vi hadde førestelt oss på førehand. Når det gjeld barnehagar, trur eg at eg i mitt innlegg var ganske så tydeleg. Eg sa at planen om å nå full barnehagedekning i 2003 står fast, og at barnehagane skal bli rimelegare. Så der er det gjeve tydelege signal i Sem-erklæringa, i regjeringserklæringa og i mitt hovudinnlegg."
tale000004,5,NA,NA,NA,,NA,NA,NA,NA,NA,,NA,NA,NA,Bondevik II,NA,NA,NA,NA,NA,NA,NA,NA,NA,NA,s020123.sgm,167,2001-2002,2002-01-23T00:00:00+01:00,2002-01-23,,"«Kyststamvegnettet i dei tre fylka sør for Møre og Romsdal har nattope rutenett i form av nattferjer. Når ein kjem over grensa til Møre og Romsdal, vert det bråstopp i seks timar når ein kjem til ferjeleiet på Folkestad, som er den første av fire stamruter som er nattstengde. Kva vil statsråden gjere for at stamvegnettet i Møre og Romsdal også skal bli nattope med standardar og rutetilbod som gjeld for resten av kysten?»"
tale000005,6,NA,NA,NA,,NA,NA,NA,NA,NA,,NA,NA,NA,Bondevik II,NA,NA,NA,NA,NA,NA,NA,NA,NA,NA,s021002.sgm,0,2002-2003,2002-10-02T00:00:00+02:00,2002-10-02,,"I samsvar med Grunnlova gjev Kongen denne meldinga til Stortinget om Noregs tilstand og styring i tida etter siste melding. Terroråtaka mot USA 11. september i fjor representerte eit tidsskilje i internasjonal politikk. Internasjonal terrorisme og spreiing av masseøydeleggingsvåpen utgjer i dag den største trusselen mot internasjonal fred og tryggleik. Kampen mot internasjonal terrorisme har blitt ført vidare med eit breitt spekter av verkemiddel, som omfattar politiske, økonomiske, juridiske og militære tiltak. Noreg har aktivt følgt opp det historiske artikkel 5-vedtaket i NATO ved å delta i operasjonen Enduring Freedom. I tillegg har vi delteke i den fleirnasjonale ISAF-styrken i FN-regi. Vi har samtidig halde fram med bistanden vår til Afghanistan, som består av både humanitær og annan bistand. Formannskapen vår i gjevarlandsgruppa for Afghanistan – ASG – har gjeve oss ei sentral rolle i den humanitære innsatsen som det internasjonale samfunnet har gjort i landet. Regjeringa har gjeve utviklingssamarbeidet høg prioritet. I 2002 er det 50 år sidan Stortinget første gongen løyvde midlar til utviklingshjelp. Årets bistandsbudsjett utgjer 0,92 pst. av den venta brutto nasjonalinntekta for 2002. Å verkeleggjere FNs tusenårsmål, med m.a. ei halvering av fattigdommen innan 2015, er ei sentral utfordring også for norsk utviklingspolitikk. Regjeringa har i år lagt fram ein handlingsplan for den internasjonale kampen mot fattigdom. Regjeringa har vidareført ein sterk innsats mot hiv-/aidsepidemien. Frå 1. juli i år fekk dei minst utvikla landa full toll- og kvotefridom for import til Noreg. Regjeringa har lagt vekt på å føre ein aktiv og realistisk europapolitikk, der målsetjinga har vore å utnytte EØS-avtala og dei andre tilknytingspunkta våre til EU fullt ut. Regjeringa la i vår for første gong fram ei melding, som frå no av skal bli årleg, om status for EØS-samarbeidet. I mai ratifiserte Noreg som eit av dei første industrilanda Kyoto-protokollen om utslepp av klimagassar. Noreg medverka til ei forhandlingsløysing ved det siste partsmøtet og arbeidde mot ei utholing av forpliktingane. Noreg har vore pådrivar for at andre industriland skal ratifisere avtala. Regjeringa la i mai fram eit revidert budsjett for 2002 som var innanfor handlingsregelen for budsjettpolitikken. Budsjettet vart halde innanfor rammene også etter handsaminga i Stortinget. Styringsrenta til Noregs Bank, foliorenta, er pr. 1. september 2002 på 7 pst. Det er det same som i fjor på same tid. Kronekursen har styrkt seg med 8,6 pst. hittil i år målt etter konkurransekursindeksen. Den reelle veksten i inntektene i kommunesektoren i 2002 vart i revidert nasjonalbudsjett 2002 rekna til knapt 1 pst., eller om lag 1 ¾ milliardar kr. Etter at revidert nasjonalbudsjett vart lagt fram, er lønnsoppgjeret for dei tilsette i kommunesektoren avslutta. Lønnsoppgjeret peikar mot høgare kostnader i kommunesektoren enn det som vart lagt til grunn. På den andre sida gjev høgare lønn auka skatteinntekter for kommunar og fylkeskommunar. Arbeidsmarknaden har vorte noko svekt det siste året. Det er likevel mangel på arbeidskraft i ein del næringar og yrke. Ved utgangen av august var den registrerte, sesongjusterte arbeidsløysa 3,2 pst. Yrkesdeltakinga i Noreg er blant dei høgaste i verda. I fjor var 73,5 pst. av alle nordmenn mellom 16 og 74 år anten i arbeid eller søkte etter arbeid. Kvinnene utgjorde i fjor vel 47 pst. av alle sysselsette. Regjeringa la i april fram ei stortingsmelding om samfunnstryggleik. I tillegg til tiltak for å gjere enkeltsektorar mindre sårbare blir den samordnings- og tilsynsrolla som Justis- og politidepartementet har på tryggleiks- og beredskapsområdet, utvikla vidare og styrkt. Forsvaret har i 2002 ført vidare ein svært omfattande omstillingsprosess. Stortinget handsama i vår eit framlegg frå Regjeringa om tiltak for å sikre stabile rammevilkår som ledd i den pågåande omstillinga og moderniseringa av Forsvaret. Regjeringa gav i april Stortinget ei utgreiing om distrikts- og regionalpolitikken. Målet er å sikre busetjing, verdiskaping og levedyktige lokalsamfunn over heile landet. Regjeringa har lagt opp til ein offensiv politikk for lokalisering av statlege oppgåver utanfor hovudstaden. Regjeringa la i mars fram ei stortingsmelding om havmiljø, som legg opp til ein ny og meir effektiv politikk når det gjeld tryggleik og beredskap langs kysten, miljøgifter, forureining av sediment og nullutslepp frå olje- og gassverksemda. Det er forhandla fram ei jordbruksavtale mellom staten og Norges Bondelag som skal medverke til ei klar modernisering av norsk landbruk. Regjeringa la fram ein proposisjon basert på avtala, som fekk tilslutning i Stortinget. Stortinget har handsama stortingsmeldinga «Et mindre og bedre statlig eierskap». Meldinga gjorde greie for generelle spørsmål vedrørande den statlege eigarskapen i norsk næringsliv og tiltak som kan styrkje privat eigarskap. Eit hovudelement i meldinga var vidare vurderingar av spørsmål knytte til målet om ei betre organisering og forvaltning av den statlege eigarskapen. Ansvaret for spesialisthelsetenesta vart 1. januar 2002 overført til staten, og sjukehusreforma vart sett i verk. Fem regionale helseføretak er i verksemd med brukarutval i alle regionar. Sjukehusreforma har alt resultert i kortare ventetid for behandling. Stortinget har handsama stortingsmeldinga om evaluering av lov om medisinsk bruk av bioteknologi med tilslutning til hovudpunkta i framlegget frå Regjeringa. Regjeringa har vidare lagt fram ein odelstingsproposisjon med framlegg til lov om biobankar. Lovframlegget omhandlar innhenting, oppbevaring og bruk av menneskeleg biologisk materiale. Regjeringa har støtta aktivt opp om intensjonsavtala mellom partane i næringslivet og staten om eit meir inkluderande arbeidsliv for å redusere sjukefråværet, gje arbeid til fleire med redusert funksjonsevne og auke avgangsalderen. Avtala er følgd opp på budsjettet og med lovendringar både når det gjeld sjukepengar og uførepensjonar. Handlingsplanen for eldreomsorga har gjeve 12 000 nye årsverk innanfor pleie- og omsorgssektoren. Det har vore ein kraftig auke i talet på sjukeheimsplassar og omsorgsbustader med heildøgnstilbod. Regjeringa har sett i verk tiltak for å betre situasjonen for vanskelegstilte. Innsatsen gjeld m.a. auka barnetillegg til alders- og uførepensjonistar som har forsørgjaransvar for barn, normering av sosialhjelpsatsar og tiltak for bustadlause. I 2001 vart det etablert nye barnehageplassar til 2 800 barn. Det er frå juli 2002 innført stimuleringstilskott til etablering av nye barnehagar, og frå august er statstilskottet til drift auka for å medverke til auka utbygging og redusert foreldrebetaling. Regjeringa har sett i verk tiltak for å sikre høgast mogleg kvalitet på grunnopplæringa for flest mogleg elevar og ein meir open skole. Det skal også bli meir å velje mellom for skoleeigarar, skoleleiarar, lærarar og elevar. I samsvar med framlegget frå Regjeringa vedtok Stortinget våren 2002 ei bindande kostnadsramme for nytt operahus i Bjørvika. Vedtak om startløyving vart gjort av Stortinget i juni. Staten har fått i gang eit samarbeid med Oslo kommune og grunneigarane om ei forsert utvikling av området. Noreg har teke aktivt del i arbeidet med å tilpasse NATO til den endra tryggingspolitiske situasjonen. Frå norsk side har vi streka under at NATO må stå best mogleg rusta til å møte truslane frå internasjonal terrorisme og spreiing av masseøydeleggingsvåpen. Regjeringa har lagt vekt på å vidareutvikle og styrkje det transatlantiske samkvemmet og arbeidd for å bevare det sterke interessefellesskapet mellom Europa og USA. Regjeringa har også arbeidd for ei meir balansert fordeling av plikter og oppgåver mellom USA og Europa. Vi har derfor støtta aktivt opp om EUs tryggings- og forsvarspolitiske samarbeid. Det er bakgrunnen for at vi har sagt oss villige til å stille styrkar i samband med at EU skal overta FNs politioperasjon i Bosnia-Hercegovina. Noreg har også arbeidd aktivt for eit styrkt alliert samarbeid med Russland. Opprettinga av NATO-Russland-rådet på toppmøtet i Roma i mai var banebrytande. Noreg avslutta i oktober i fjor perioden som leiar for NATO-styrken i Kosovo, KFOR. Noreg stør den komande utvidinga av EU. Den er eit viktig bidrag til varig fred og stabilitet i Europa. Gjennom Handlingsplanen for Noregs samarbeid med søkjarlanda har vi ønskt å bidra til å førebu søkjarlanda best mogleg på ein framtidig EU- og EØS-medlemskap. Regjeringa har ført vidare Noregs engasjement i Organisasjonen for tryggleik og samarbeid i Europa, OSSE, og teke aktivt del i arbeidet med å gjere organisasjonen betre i stand til å førebyggje og løyse konfliktar. Noreg har i 2002 vidareført engasjementet sitt saman med allierte og partnarland for å tryggje stabiliteten og ei demokratisk utvikling på Balkan. Regjeringa har sett det som viktig å medverke til å støtte konsolideringa av reformprosessane i landa på Vest-Balkan, og at desse på sikt også skal integrerast i europeiske og transatlantiske samarbeidsinstitusjonar. I vårt eige tosidige forhold til Russland har Regjeringa lagt vekt på å utvikle vidare det breie samarbeidet på område som miljø, atomtryggleik, utdanning, helse, forsvar og næringsliv. Samtidig er det klart at fleire av dei største utfordringane i forhold til Russland ikkje kan løysast utan gjennom eit nært samarbeid med det internasjonale samfunnet. Det gjeld ikkje minst dei enorme atom- og miljøproblema i nord. Regjeringa har ført vidare eit sterkt norsk engasjement for å verne om og styrkje menneskerettane. Den internasjonale straffedomstolen vart formelt etablert 1. juli i år. Noregs aktive deltaking i Tryggingsrådet i FN og Noregs sterke engasjement for fred og forsoning er ført vidare. Arbeidet for fred og konfliktløysing i Afrika har stått sentralt på dagsordenen i Tryggingsrådet. Noreg har spelt ei viktig rolle m.a. med omsyn til fredsinitiativ på Afrikas horn. Noreg har også teke aktivt del i tilrettelegginga av fredsprosessen for Sudan i samarbeid med mellom andre USA og Storbritannia. I mars spelte Noreg som formann i Tryggingsrådet ei nøkkelrolle i arbeidet med å få vedteke to viktige resolusjonar om Midtausten. Regjeringa har ved vedtak i Tryggingsrådet i mai fått gjennomslag for ei omlegging av sanksjonane mot Irak. Regjeringa deltok i 2002 aktivt med å førebu og gjennomføre FN-konferansen om finansiering av utvikling i Mexico i mars, FNs spesialsesjon om barn i mai, der vi inkluderte barn som delegatar, og Mattoppmøtet i Roma i juni. Toppmøtet om berekraftig utvikling i Johannesburg sette søkjelyset på samanhengar mellom fattigdom, helse og miljø. Noreg var ein aktiv pådrivar for at det vart oppnådd resultat på viktige område som vatn og sanitær, skadelege kjemialiar og bevaring av biologisk mangfold. Noreg har halde fram engasjementet sitt som tilretteleggjar for fredsprosessen på Sri Lanka og medverka til å forhandle fram ei våpenkvileavtale mellom den srilankiske regjeringa og Tamil-tigrane. Noreg deltek aktivt i den nye forhandlingsrunden i Verdshandelsorganisasjonen, WTO, der siktemålet er å styrkje det internasjonale handelssystemet og å sikre meir rettferdige internasjonale handelsvilkår. Regjeringa har lagt fram Nasjonal strategi for berekraftig utvikling. Arbeidet med å synleggjere norske haldningar og synspunkt gjennom ulike presse-, informasjons-og kulturtiltak har hatt høg prioritet. Noreg har i 2002 hatt formannskapen i SHIRBRIG, Stand-By High Readiness Brigade for UN Operations. Den internasjonale brigadeformasjonen vart ved inngangen til 2002 meldt tilgjengeleg for fredsbevarande operasjonar i regi av FN. I januar ratifiserte Noreg Gøteborg-protokollen om reduksjon av forsuring, overgjødsling og bakkenært ozon. Noreg har også ratifisert Stockholmskonvensjonen om organiske miljøgifter. Noreg deltok aktivt i forhandlingsprosessen om internasjonal miljøforvaltning, International Environmental Governance – IEG, som vart avslutta i februar 2002. Noreg har arbeidd aktivt i internasjonale fora for ei berekraftig utnytting og forvaltning av ressursane i havet. Ved utgangen av 2001 var verdien av Statens petroleumsfond 619 milliardar kr. Marknadsverdien av Petroleumsfondet inklusive Miljøfondet var ved utgangen av 2. kvartal 2002 605 milliardar kr. Frå utgangen av 2001 til utgangen av 2. kvartal 2002 har fondet hatt ei avkastning på minus 13 pst. Den svake utviklinga skuldast dels nedgangen i dei internasjonale aksjemarknadene og dels ei styrking av kronekursen. Verdiskapinga i Fastlands-Noreg, målt med bruttonasjonalproduktet i faste prisar, auka med 1,2 pst. i fjor ifølgje tal i førebels nasjonalrekneskap. Verdiskapinga auka innanfor bygg og anlegg og innanfor tenesteytande næringar, medan det var nedgang innanfor primærnæringane og i industrien. Samla BNP auka noko sterkare enn fastlands-BNP i 2001 grunna auka olje- og gassutvinning. Noregs bruttonasjonalinntekt var i fjor 1 502 milliardar kr, om lag 50 milliardar kr meir enn i 2000. Det vart i fjor sett i gang bygging av over 25 000 nye bustader i Noreg. Det er den høgaste bustadbygginga på 11 år. I første halvår i år vart det sett i gang bygging av i overkant av 10 977 bustader, ein nedgang på 7 pst. samanlikna med den same perioden i 2001. I 2001 vart det førstegongsregistrert 120 840 personbilar, ein oppgang på 4,5 pst. frå året før. Ved utgangen av fjoråret var det i alt registert 1 873 000 personbilar i Noreg, ein auke på 20 000 bilar frå året før. I dei sju første månadene i år vart det førstegongsregistrert om lag 3 pst. fleire personbilar enn i den same perioden i fjor. Konsumprisindeksen gjekk opp med 1,4 pst. frå august i fjor til august i år. I gjennomsnitt har konsumprisane hittil i år stige med 0,9 pst. samanlikna med den same perioden i fjor. Justert for avgiftsendringar og utanom energivarer har konsumprisane i gjennomsnitt stige med 2,5 pst. Driftsbalansen overfor utlandet viste eit overskott på 115 milliardar kr i dei første seks månadene i år. Det er 5,3 milliardar kr mindre enn i den same perioden i fjor. Noregs nettofordringar overfor utlandet auka med knapt 100 milliardar kr dei første seks månadene i år og er rekna til 721 milliardar kr ved utgangen av juni. I dei første åtte månadene i år var eksport- og importverdien av tradisjonelle varer etter tur 8,9 pst. og 10,5 pst. lågare enn i same perioden i fjor. Nedgangen må ein m.a. sjå i samanheng med at den norske krona har vorte sterkare. For Fastlands-Noreg viser handelsbalansen overfor utlandet eit underskott på 44 milliardar kr i første halvår i år, som er 2 milliardar kr mindre enn i fjor. Etter fleire år med samanhengande vekst gjekk eksportverdien av fisk og fiskeprodukt ned frå 2000 til 2001. I 2001 utgjorde eksportverdien 30,2 milliardar kr, noko som er ein nedgang på i underkant av 800 mill. kr i forhold til året før. Produksjonen av olje, gass og våtgass var i 2001 drygt 252 mill. Sm3 oljeekvivalentar. Det er ein auke på vel 3 pst. i forhold til året før. I dei første månadene i år har den samla produksjonen vore høgare enn på same tid i fjor. Det skuldast i hovudsak auka eksport av naturgass. Petroleumssektoren har ein sentral plass i norsk økonomi. I fjor stod sektoren for 23 pst. av den samla verdiskapinga i landet, 45 pst. av eksportverdien og 22 pst. av realinvesteringane. Inntektene frå sektoren svara til 32 pst. av dei totale inntektene staten hadde same året. Verdien av olje- og gasseksporten var i 2001 på om lag 300 000 mill. kr. Det er om lag det same som året før. Den netto kontantstraumen til staten frå petroleumsverksemda var på 243 000 mill. kr i 2001. Det var knytt stor uvisse til utviklinga i oljeprisen hausten 2001. For å bidra til å stabilisere oljemarknaden og hindre at oljeprisen fall til eit uønskt nivå vart den norske oljeproduksjonen redusert med 150 000 fat pr. dag i første halvår 2002. Tiltaket var einsidig og ikkje ein del av ei formalisert avtale med OPEC eller produsentar utanfor OPEC. På grunn av betre balanse i oljemarknaden og forventningar om vekst i oljeetterspørselen i andre halvår vart ikkje produksjonsreduksjonen vidareført utover første halvår. 6,4 pst. av Statens direkte økonomiske engasjement – SDØE – vart våren 2002 selt til Norsk Hydro og andre selskap. Det vart i alt selt delar i 30 utvinningsløyve, og 9 selskap kjøpte delar. Delane vart selde for til saman 8,4 milliardar kr. Det er gjennomført tildeling av nytt areal i to omgangar siste året. I Nordsjø-tildelingane 2001 vart til saman 10 blokker, eller delar av blokker, tildelt 12 selskap. I den 17. konsesjonsrunden vart til saman 18 blokker, eller delar av blokker, i Norskehavet tildelt til saman 11 selskap. Eigarane av gassrøra på kontinentalsokkelen er samde om vilkåra for ein felles eigarstruktur for gasstransportsystemet. Eigarstrukturen skal drøftast og godkjennast av styresmaktene. Det er sett i gang arbeid for å utforme nye forskrifter om prinsippa for tilgang til rørleidningane og for tariffastsetjing. EU-direktivet for gassmarknaden er gjennomført i norsk lovgjeving gjennom nødvendige lovendringar. Gjennom Snøhvit-utbygginga er den hittil største og mest omfattande industriutbygginga i Nord-Noreg, og den første store verksemda knytt til olje og gass i landsdelen, eit faktum. Det er sett i gang arbeid med ei konsekvensutgreiing av heilårig petroleumsverksemd i dei nordlege havområda frå Lofoten og nordover. Investeringane i elektrisitetsforsyninga var låge også i 2001, om lag 4,8 milliardar kr. I år med normal nedbør reknar Noregs vassdrags- og energidirektorat med at produksjonen vil vere på om lag 119 TWh. I 2001 var produksjonen av elektrisitet 121,9 tWh. Brutto kraftforbruk var 125,5 TWh, det høgaste forbruket som er målt. I meldinga om vasskrafta og kraftbalansen kom Regjeringa med framlegg for å betre tryggleiken i energiforsyninga. Enova SF har frå 1. januar 2002 fått ansvaret for statens arbeid knytt til satsinga på fornybar energi og energisparing. Noreg skreiv i juni under ei avtale om å delta i utviklingsfasen av neste generasjon amerikanske jagarfly. Utviklinga av alternative prosjekt skal framleis følgjast tett. Regjeringa inngjekk i november ein kontrakt om kjøp av 14 helikopter av typen NH-90 til Forsvaret. Kjøpet blir gjort i samarbeid med Sverige og Finland. Referansetestingsutvalet la i desember fram utgreiinga si om rammevilkåra for verdiskaping i Noreg. I mai presenterte Regjeringa sin overordna IT-politikk, eNorge 2005. Målet er å medverke til verdiskaping i næringslivet, effektivitet og kvalitet i offentleg sektor og deltaking og identitet. Som eit ledd i dette arbeidet vart det i desember lagt fram ein strategi for eksport og internasjonalisering av IKT-næringa, og i april vart det lagt fram ein strategi for elektronisk innhald. Regjeringa har i aukande grad sett fokus på elektronisk innrapportering frå næringslivet og utvikling av ein samfunnsinfrastruktur for elektroniske signaturar. I juni vart det etablert ein elektronisk marknadsplass for offentlege innkjøp. For å auke investeringane i forsking og utvikling – FoU – frå næringslivet har Regjeringa frå og med 2002 etablert ei skattefrådragsordning for bedriftsbasert FoU. Opprettinga av skattefrådragsordninga erstattar tilskottsordninga for FoU-prosjekt i regi av næringslivet, FUNN-ordninga. Som eit ledd i forenklingsarbeidet retta mot næringslivet har Regjeringa oppretta eit prosjekt som skal medverke til at konsekvensane av nytt regelverk overfor næringslivet blir betre tydeleggjorde og dokumenterte. Ein risiko- og sårbarheitsanalyse for daglegvarer for Nord-Noreg vart avslutta i januar 2002. Det har vore ein nedgang i norskregistrerte skip i handelsflåten på om lag 5 pst. målt i bruttotonn. Talet på norske sjøfolk på skip i Norsk Ordinært Skipsregister har gått ned med om lag 6 pst. Talet på norske sjøfolk i Norsk Internasjonalt Skipsregister har endra seg lite. Sjøtransport utgjer om lag 45 pst. av transportarbeidet på fastlandet. I fjor auka innanlandsk persontransport med 1,2 pst. sett i høve til 2000. Personbilen stod for 75 pst. av persontransportarbeidet. Godstransporten på veg auka med 2,7 pst. samanlikna med 2000. Det er gjennomført omfattande støyskjermingstiltak langs veg- og jernbanenettet for å oppfylle krava i grenseverdiforskrifta innan 2005. Lokal og regional luftforureining frå vegtrafikken er også redusert som følgje av mindre bruk av piggdekk og miljøkrav som blir stilte til kjøretøy og drivstoff. Flytrafikken, målt i talet på passasjerar som har komme og reist over norske lufthamner, viste i 2001 ein nedgang på 4,5 pst. samanlikna med 2000. Verksemda til NSB Gods vart med verknad frå 1. januar 2002 overført til det nyetablerte CargoNet AS, som NSB eig saman med det svenske Green Cargo AB. NSB BA og Posten Norge BA vart med verknad frå 1. juli 2002 omgjorde til aksjeselskapa NSB AS og Posten Norge AS. I 2001 vart 11 522 personar skadde og 275 drepne i vegtrafikken. Det er 66 færre omkomne enn i 2000. 6 personar omkom i jernbaneulykker i 2001, og 3 personar omkom i luftfartsulykker. Regjeringa legg i det langsiktige tryggleiksarbeidet til grunn ein visjon om at det ikkje skal skje ulykker med drepne eller livsvarig skadde. Stortinget behandla i vår stortingsmeldinga om betre kollektivtransport. Innsatsen på dette feltet inngår som eitt av fleire verkemiddel for å sikre ei miljøvennleg utvikling og eit velfungerande bysamfunn. Konkurransen i telemarknaden er aukande, men framleis ikkje tilfredsstillande. I juni vart eit utkast til ny lov om elektronisk kommunikasjon sendt ut på høyring. Regjeringa la i mai fram ei stortingsmelding om situasjonen i den norske mobilmarknaden. Det vart elles i april tildelt åtte firesifra telefonnummer til konkurrerande opplysningstenester på telefon. Regjeringa har arbeidd vidare med prinsippa for organiseringa av den offentlege matforvaltninga med utgangspunkt i stortingsbehandlinga av saka. I forhandlingane mellom staten og Noregs Fiskarlag hausten 2001 om stønadsmidlar til fiskerinæringa vart dei to avtalepartane samde om ei økonomisk ramme på 90 mill. kr. Ved å opne for nye konsesjonar for oppdrett av laks og aure vil Regjeringa medverke til å få i gang ny næringsverksemd i område som i dag ikkje er fullt utnytta til havbruksformål. Av dei 40 nye konsesjonane som er utlyste, vil over halvparten bli lokalisert i dei tre nordlegaste fylka. Tildelingane er samkøyrde med framlegget frå Regjeringa til nasjonale laksevassdrag og -fjordar. Etter at det vart vedteke å opne for eksport av vågekval på visse vilkår, vart det for første gong på mange år eksportert eit mindre kvantum kvalprodukt til Island i juli. Gytebestandane av fleire viktige arter av botnfisk i Barentshavet er låge eller utsette for for hardt fiske. Det aukar risikoen for dårleg rekruttering. Det er derfor eit mål å redusere fangstpresset slik at fiskebestandane kan vekse. Bestanden av sei nord for 62°N, lodde i Barentshavet, norsk vårgytande sild og nordsjøsild er derimot i god forfatning. Makrellbestanden er i god vekst som følgje av felles forvaltningsstrategi mellom Noreg, EU og Færøyane. Situasjonen for kolmulebestanden er derimot usikker. Arbeidet med å etablere eit kyststatregime for forvaltinga av kolmule er ikkje sluttført. I Nordsjøen er situasjonen for bestandane av botnfisk alvorleg, særleg for torsk. Noreg og EU har redusert totalkvotane for 2002. I tillegg har partane halde fram arbeidet med å betre fangstmønsteret i Nordsjøen. Bestanden av sei i Nordsjøen er derimot god. Overfor Kommisjonen for levande marine ressursar i Antarktis har Noreg fått gjennomslag for eit framlegg om å innføre svartelisting som eit tiltak mot ulovleg og ukontrollert fiske i internasjonalt farvatn. Fiskeridepartementet arbeider med å følgje opp kontrolltiltak i fiskerinæringa med sikte på å betre ressurskontrollen og forvaltinga av dei levande marine ressursane. Arbeidet med å betre driftsvilkåra for fiskeflåten har halde fram m.a. ved å tilpasse kapasiteten til fiskeflåten til ressursgrunnlaget, for med det å betre lønnsemda for fartøya og leggje grunnlaget for fornying. Ordninga med einingskvotar er innført for nesten alle grupper innanfor havfiskeflåten. No pågår arbeidet med å innføre gode drifts- og strukturordningar innanfor kystflåten. Utvalet som har vurdert spørsmål rundt eigarskapen i fiskeflåten, la fram innstillinga si i juni. Kystdirektoratet er flytta frå Oslo til Ålesund frå 1. januar 2002. Frå same dato vart det etablert ei produksjonseining ved distriktskontoret i Kabelvåg. Arbeids- og administrasjonsministeren heldt i januar ei utgreiing for Stortinget om arbeidet med brukarretting, modernisering, effektivisering og forenkling som Regjeringa held på med. Desentralisering og delegering vart framheva som dei viktigaste verkemidla for å nå målsetjinga. Stortinget drøfta i mai stortingsmeldinga om helse, miljø og tryggleik i petroleumsverksemda. På bakgrunn av ein odelstingsproposisjon som vart fremja i desember, har Stortinget vedteke ny lov om brann- og eksplosjonsvern. Lova, som tok til å gjelde i juli, samlar tre lover til éi og reduserer talet på forskrifter. Nytt helse-, miljø- og tryggleiksregelverk på sokkelen vart sett i verk 1. januar 2002. Det nye regelverket er forenkla ved at 14 forskrifter for verksemda er redusert til 5. Regjeringa har byrja å gå igjennom forskriftsverket på HMS-området med utgangspunkt i næringslivet som målgruppe. Stortinget har på bakgrunn av ein odelstingsproposisjon som vart lagd fram i juni, vedteke endringar i føresegnene i arbeidsmiljølova om overtid og samstundes fjerna stillingsvernet for toppleiarar som har etterlønnsavtale. Ved avslutninga av prosjektet «Kvinne, kvalitet og kompetanse i staten» hadde det lykkast å auke prosentdelen av kvinner i leiarstillingar i staten frå 22 pst. i 1997 til 28 pst. i 2002. Regjeringa har sett eit nytt måltal til minst 40 pst. representasjon av begge kjønn innan 1. januar 2006. Det er fastsett prosedyrekrav for rekruttering til statlege toppleiarstillingar. Regjeringa har vedteke ein konkurransepolitisk handlingsplan. Konkurransestyresmaktene skal styrkast. Offentlege reguleringar skal gjennomgåast og offentlege innkjøp, sal av statsselskap og organisering og drift av offentleg verksemd skal innrettast slik at konkurransen blir stimulert. Nye og enklare reglar for utrekning av ytingar under medisinsk rehabilitering og yrkesretta attføring tok til å gjelde 1. januar 2002. I lønnsoppgjeret for 2002 vart det avtalt forbundsvise eller sentrale tillegg i dei fleste av dei store avtaleområda. I dei områda der avtalene gjev tilgang til lokale forhandlingar, er slike forhandlingar gjennomførte på vanleg måte. Det er frå 1. juli inngått nye avtaler om basistilskott og takstar for privatpraktiserande legar, fysioterapeutar og psykologar. Etter oppmoding frå Regjeringa la Pensjonskommisjonen fram ein førebels rapport først i september. Rapporten vil liggje til grunn for det vidare arbeidet i kommisjonen, som vil halde fram til oktober 2003. Regjeringa har nemnt opp eit offentleg utval som innan utgangen av året skal vurdere framlegg til løysingar som skal sikre at regelverket for meirverdiavgift verkar nøytralt i høve til vedtaka i kommunane. Regjeringa har nemnt opp eit ekspertutval som innan utgangen av året skal vurdere prinsippa for utforming av skatte- og avgiftssystemet. Utvalet skal i særleg grad vurdere utforminga av inntekts-og formuesskattlegginga, både ut frå omsynet til effektiv ressursbruk, fordeling og at det skal vere enkelt, og om skattesystemet er godt nok tilpassa aukande internasjonal mobilitet. På bakgrunn av ein odelstingsproposisjon som vart lagd fram i mars, har Stortinget vedteke ei ny lov om registrering av finansielle instrument – verdipapirregisterlova. Lova inneber at det monopolet Verdipapirsentralen tidlegare hadde på å drive slik registrering, blir erstatta av konsesjonskrav for å drive slik verksemd. På bakgrunn av ein odelstingsproposisjon som vart fremja i mars, har Stortinget vedteke ei lovendring som opnar for å kunne omdanne sparebankar til aksjeselskap eller allmennaksjeselskap. Nye lovtiltak mot terrorisme tok til å gjelde i juni. Med lovendringane blir FN-konvensjonen 9. desember 1999 om tiltak mot finansiering av terrorisme og resolusjon 1373 i Tryggingsrådet i FN 28. september 2002 gjennomførte. Det vart i juni vedteke ei rekkje lovendringar for å sikre ei raskare avvikling av straffesaker. Samtidig vart reglane om varetektsfengsling i isolasjon endra for å sikre ei meir forsvarleg behandling av varetektssaker der den sikta blir halden isolert og for å avgrense bruken av og lengda på slik isolasjon. Ei ny lov om straffegjennomføring tok til å gjelde i mars. Lova gjev moderne og gode rammer rundt straffegjennomføringa i fengsel og etablerer ei ny samfunnsstraff. Dette er eit viktig bidrag til å redusere tilbakefallet og dermed til mindre kriminalitet. Regjeringa har arbeidd vidare med tiltak mot kriminalitet blant barn og unge. Ein proposisjon om lovtiltak mot barne- og ungdomskriminalitet vart fremja i juni. Også arbeidet med tiltak mot vald har halde fram. Det er gjennomført lovendringar for å få bukt med ulovleg bruk av kniv og skytevåpen. Vidare er det fremja forslag til lovendringar for å gjere besøksforbod til eit meir effektivt verkemiddel for å førebyggje vald. Som eit ledd i oppfølginga av handlingsplanen «Vold mot kvinner» er det etablert prosjekt som skal utvikle modellar for førebygging av vald, samarbeid mellom aktuelle instansar og bistand til offer og overgriparar. Utviklinga av mobile valdsalarmar blir ført vidare. Ei utgreiing om stillinga til den fornærma i straffeprosessen er lagd fram. I samband med det tek ein opp spørsmålet om å styrkje rettsstillinga til foreldra til barn som er drepne ved ei straffbar handling. Regjeringa offentleggjorde i juli ein handlingsplan mot rasisme og diskriminering. Handlingsplanen inneheld ei rekkje tiltak. Arbeidet med å gjennomføre tiltaka har teke til. Regjeringa har med bakgrunn i ein urovekkjande auke i bruk av truslar mot vitne i straffesaker dei seinare åra fått utarbeidd ein rapport med framlegg til tiltak for å verne vitne i straffesaker mot truslar, represaliar m.m. Politidirektoratet har fått i oppgåve å setje i verk enkelte tiltak med omgåande verknad. Den nye forbrukarkjøpslova tok til å gjelde i juli. Lova har bakgrunn i ein odelstingsproposisjon som vart fremja i mars. Frå 1. januar 2002 tok det folkevalde organet Longyearbyen lokalstyre til å fungere. Longyearbyen lokalstyre avløyser Svalbardrådet, men har eit monaleg vidare ansvarsområde. På bakgrunn av ein proposisjon som vart lagd fram i desember, har Stortinget vedteke ei ny lov om personnamn. I lova har Regjeringa lagt til rette for ei meir liberal haldning til namneformer, til kva mellom- og etternamn folk kan bruke og til bruk av utanlandske namneskikkar. I august vart det lagt fram ein odelstingsproposisjon for Stortinget med framlegg til endringar i plan- og bygningslova som skal føre til ein meir effektiv og enklare byggjesaksprosess. Det er vidare fremja ein proposisjon om endringar i plan- og bygningslova, som m.a. inneheld fristar i planlegginga og betre tilgang til kart og geografisk informasjon, noko som vil gje raskare og meir effektiv behandling av plan- og byggjesaker. Regjeringa har nemnt opp eit lovutval som skal gjennomgå plan- og bygningslova med sikte på å forenkle bygningslovgjevinga. Ny lov om val til kommunestyre og fylkesting tok til å gjelde i september. Framlegget frå Regjeringa om at kommunar og fylkeskommunar kan konkurranseutsetje revisjonsverksemda har fått tilslutning i Stortinget. Stortinget har handsama ei stortingsmelding om oppgåvefordelinga mellom stat, fylkeskommunar og kommunar. For å sikre ein verknadsfull distrikts- og regionalpolitikk i framtida er det sett ned eit utval – Effektutvalet – som skal vurdere verknadene av ulike typar statleg innsats for distriktspolitiske mål og regional utvikling. Regjeringa har presentert si samepolitiske plattform i tilleggsmeldinga om samepolitikken. Regjeringa la i juni fram ein handlingsplan med tiltak for å auke deltakinga i samfunnet for barn og unge med innvandrarbakgrunn. Lovutvalet for lov mot etnisk diskriminering leverte innstillinga si i juni. Som eit ledd i arbeidet med å mjuke opp regelverket for arbeidsinnvandring til Noreg har Regjeringa sett i verk lov- og forskriftsendringar for å lette rekrutteringa av faglært arbeidskraft frå utlandet. Det siste året er det sett i verk ei rekkje tiltak i Utlendingsdirektoratet med sikte på å effektivisere verksemda, og behandlingstida for utlendingssaker har gått ned. Stortinget har slutta seg til tilleggsmeldinga frå Regjeringa om norsk klimapolitikk, som inneheld framlegg til ein meir offensiv politikk og fleire og tidlegare konkrete tiltak på klimaområdet. For å få meir kunnskap om verknadene av global oppvarming og tilpassing til eit klima i endring har Regjeringa løyvd midlar til eit nytt forskingsprogram: KlimaEffekter. Regjeringa la i september fram eit framlegg til ny lov om miljøinformasjon, som vil sikre at alle får rett til miljøinformasjon og til å delta i avgjerdsprosessar som har innverknad på miljøet. Kulturminneutvalet la fram innstillinga «Fortid former framtid» i desember. Stortinget vedtok på bakgrunn av eit framlegg frå Regjeringa å styrkje arbeidet med å ta vare på kulturminne og kulturmiljø ved å opprette eit kulturminnefond på 200 mill. kr i revidert nasjonalbudsjett. Regjeringa oppretta i desember Forollhogna nasjonalpark, den første nye nasjonalparken i Noreg på 10 år. Dovre nasjonalpark er utvida til Dovrefjell-Sunndalsfjella nasjonalpark, og saman med tilhøyrande landskapsvernområde er dette no det største verneområdet i Noreg. Vernet skal sikre eit intakt høgfjellsøkosystem med villrein, jerv, fjellrev, kongeørn og ravn. Svalbard skal vere mellom dei best forvalta villmarksområda i verda. Svalbardmiljølova vart sett i verk 1. juli. Regjeringa har også verna Bjørnøya som naturreservat. For å styrkje vernet av villaksen har Regjeringa lagt fram ein stortingsproposisjon der det vart gjort framlegg om å opprette 37 nasjonale laksevassdrag og 21 nasjonale laksefjordar. Regjeringa har gjort framlegg om og Stortinget har vedteke ein auke i løyvingane til barskogvern, som skal disponerast gjennom Jordfondet. Det skal medverke til å sikre det rike biologiske mangfaldet i skogane våre, og det vil også betre konkurranseevna for norske trebaserte produkt på marknader som er miljømedvitne. Stortinget har behandla stortingsmeldinga om betre miljø i byar og tettstader, som Regjeringa la fram i april. For å fremje det godet livet i byar og tettstader vil Regjeringa særleg leggje vekt på tiltak for gode utemiljø, grøne lunger, reinare luft, mindre støy, betre helse og tryggleik. Ei miljøvennleg byutvikling vil krevje betre utnytting av areala og ei prioritering av kollektivtransport, sykkel- og gangvegar. Regjeringa har styrkt arbeidet for å redusere utsleppa av radioaktivt avfall frå Sellafield. Regjeringa la i juni fram ei samla melding om oppvekst- og levekår for barn og ungdom i Noreg. Regjeringa har prioritert arbeidet mot tvangsekteskap og kjønnslemlesting og la i vår fram plandokumenta «Fornyet innsats mot tvangsekteskap» og «Regjeringens innsats mot kjønnslemlestelse». Som eit ledd i innsatsen mot tvangsekteskap har Regjeringa sendt eit framlegg til endringar i ekteskapslova på høyring. Innføring av obligatorisk prøving av ekteskapsvilkåra er eitt av framlegga. Regjeringa gjorde framlegg om ei rekkje tiltak for å styrkje barne- og ungdomsvernet i stortingsmeldinga om barne- og ungdomsvernet som vart lagd fram i juli. Regjeringa har komme med framlegg til endringar i reglane for fastsetjing og endring av farskap i barnelova. Framlegget tek m.a. sikte på å styrkje retten som barn har til å kjenne sitt biologiske opphav. Regjeringa har sett i verk forsøk med arbeidsvurdering som eit ledd i arbeidet med å gjere lønnsskilnaden mellom menn og kvinner mindre. Forbrukarrådet er gjennom nye vedtekter frå 1. juli gjort til forvaltningsorgan med særskilde fullmakter, og det er oppretta eit styre for organisasjonen. Regjeringa har komme med framlegg til endringar i gjeldsordningslova. Framlegget inneber ei klargjering og forenkling av gjeldande lov og vil gjere det lettare å komme fram til gjeldsordning med offentlege kreditorar, her medrekna skatte- og avgiftskreditorar. Regjeringa har lagt fram og Stortinget har vedteke nye føresegner om garantiar i marknadsføringslova. Føresegnene vil bidra til å klargjere rettstilstanden og gjere både næringsdrivande og forbrukarar meir medvitne om skilnadene mellom garantiar og reklamasjonar. Regjeringa har med verknad frå 1. januar 2002 omorganisert den sentrale sosial- og helseforvaltninga. Helsedepartementet og Sosialdepartementet vart oppretta. Ei rekkje verksemder er slått saman i Sosial- og helsedirektoratet og i Nasjonalt folkehelseinstitutt. Helsetilsynet har frå same tid vorte eit reint tilsynsorgan. Regjeringa har lagt fram ein odelstingsproposisjon med endringar i spesialisthelsetenestelova for å gje Statens helsetilsyn høve til å fastsetje tvangsmulkt i samband med pålegg som er gjevne etter spesialisthelsetenestelova. Opptrappingsplanen for psykisk helse 1999–2006 er følgd opp i tråd med intensjonane i Stortinget. Eit utval er sett ned for å vurdere finansieringsforma for spesialisthelsetenesta. Trygdeetaten har dei par siste åra arbeidd spesielt med å få uførepensjonistar tilbake i arbeid. Verkemiddel som sikrar at alle tener på å auke arbeidsinntekta, gjev etter kvart resultat. Trygdeetaten har no fått fleire hundre i inntektsgjevande arbeid. Til behandling i Stortinget ligg det no eit framlegg frå Regjeringa om å gje tidsavgrensa uførestønad til personar som framleis har ei viss arbeidsevne, medan varig uførepensjon berre skal gå til personar som er 100 pst. arbeidsuføre. Organisert og omfattande trygdemisbruk viser ein urovekkjande tendens. Regjeringa har derfor støtta oppmodinga frå trygdeetaten om å opprette eigne misbruksgrupper i trygdeetaten for å motverke dette. Lovendringar som nyleg er vedtekne, gjer trygdeetaten betre i stand til å avdekkje trygdemisbruk. Regjeringa har nemnt opp eit utval som skal vurdere innhald, kvalitet og organisering av grunnopplæringa. Utvalet har komme med ei delutgreiing med framlegg til eit nasjonalt system for kvalitetsvurdering. I Utdannings- og forskingsdepartementet er saksbehandlingstida for søknader etter privatskolelova korta ned, og det er innført ein meir liberal praksis. For å betre læringsmiljøet til barn og unge har Regjeringa gjort framlegg om lovfesta krav til skolemiljøet og føresegner som gjev elevane meir å seie i skolen. Regjeringa har gjort det enklare å drive forsøk og har utarbeidd Ver Aktiv-plakatar for betre å kunne utnytte handlingsrommet i skolen. Ei ordning med bonus- og demonstrasjonsskolar er innført frå hausten 2002. Timetalet i norsk er auka med tre timar på småskolesteget, og det er fastsett ny og forenkla læreplan i KRL-faget. Nasjonalt senter for matematikk i opplæringa vart oppretta i august. Det er lagt fram eit framlegg om opplæring av rektorar og mastergradar i skoleleiing. Det er innleidd ein dialog med Kommunenes Sentralforbund om betre og meir profesjonelt eigarskap i norsk skole. Regjeringa har opna for større lønnsdifferensiering for lærarar og rektorar. For å få fleire søkjarar til lærarutdanningane er det gjennomført ein landsomfattande førskolelærar- og lærarrekrutteringskampanje med særleg vekt på rekruttering av menn og personar med tospråkleg kompetanse. Talet på søkjarar til allmenn- og faglærarutdanninga har auka monaleg. Regjeringa har fremja eit lovframlegg som presiserer gratisprinsippet i grunnskolen. Vaksne som har behov for det, har frå august 2002 rett til grunnskoleopplæring. Regjeringa har oppretta Forum for kompetanse og arbeidsliv som ein møteplass for politiske styresmakter, partane i arbeidslivet og institusjonar som tilbyr utdanning. Nasjonale system for dokumentasjon og verdsetjing av realkompetanse er under etablering. Ei låneordning for skolebygg og skoleanlegg, inklusiv breiband, er innført. Det er innført ei ny økonomisk støtteordning for studentar i høgare utdanning frå hausten 2002. Ordninga inneber m.a. at studentar får auka støtte frå Lånekassa, og at delar av stipendutbetalingane er avhengig av oppnådde vekttal. Som ledd i Kvalitetsreforma i høgare utdanning har Regjeringa lagt fram og Stortinget handsama ny universitets- og høgskolelov, stortingsmelding om ny gradsstruktur i høgare utdanning, stortingsmelding om rekruttering av vitskapleg personale til universitet og høgskolar og stortingsmelding om høgare kunstutdanning. Regjeringa har vidare lagt fram ei stortingsmelding om samisk høgare utdanning og forsking. Nasjonalt organ for kvalitet i utdanninga er oppretta for å sikre kvaliteten i høgare utdanning. For å sikre framdrift i innføringa av Kvalitetsreforma også for private høgskolar har Regjeringa komme med framlegg til endringar i privathøgskolelova. Lova er vedteken av Stortinget og tok til å gjelde 1. juli. Regjeringa har også lagt fram eit framlegg til ny lov om folkehøgskolar. I juni vart det peikt ut 13 senter for framifrå forsking. Regjeringa har følgd opp evalueringa av Noregs forskingsråd gjennom vedtaket om ein modell med eitt forskingsråd, men med store endringar samanlikna med dagens system. Kapitalen i Fondet for forsking og nyskaping er auka, Niels Henrik Abels minnefond i matematikk er oppretta og Abel-prisen skal delast ut første gong i 2003. Regjeringa har fremja eit lovframlegg om auka kommersialisering av forskingsresultat. Kristendommen er som tru og tradisjon framleis ein berebjelke i samfunns- og kulturlivet, både lokalt og nasjonalt, trass i auka kulturelt og religiøst mangfald. Medlemstalet i Den norske kyrkja ligg stabilt på 86 pst. av folket, og oppslutninga om kyrkjelege handlingar som dåp, konfirmasjon, vigsel og gravferd er høg. Det er utført nødvendige utbetrings- og sikringstiltak ved museumsjernbanen på Kongsberg, slik at banen kunne opnast att i juli i år. Stortinget har ved behandlinga av stortingsmeldinga om mål og verkemiddel i mediepolitikken i hovudsak slutta seg til dei justeringane i presse- og annonseringspolitikken til staten som det var gjort framlegg om. Det er lagt fram ein odelstingsproposisjon om endringar i kringkastingslova som ei oppfølging av ei utgreiing om konvergens – samansmelting – av tele-, data- og mediesektorane. Det er kunngjort ein konsesjon for analog riksdekkjande reklamefinansiert radio for perioden 2004–2014. Det er kunngjort ein konsesjon for retten til å byggje ut og drive eit digitalt bakkenett for fjernsyn. Omlegginga av filmpolitikken er sluttført i 2002, i tråd med dei hovudprinsippa som Stortinget har slutta seg til. For 2002 utgjer delen av overskottet i Norsk Tipping AS til idrettsformål 858,3 mill. kr. Av dette er det sett av 428 mill. kr til idrettsanlegg, 299,5 mill. kr til Norges Idrettsforbund og Olympiske Komite, 86 mill. til direkte tilskott til arbeid for barn og unge i lokale lag og foreiningar og 44,8 mill. kr til andre idrettsformål. Stortinget har vedteke ei endring av tippenøkkelen, slik at etter ein overgangsperiode på tre år vil overskottet frå Norsk Tipping AS bli fordelt likt mellom idrett og kultur."
tale000006,7,NA,NA,NA,,NA,NA,NA,NA,NA,,NA,NA,NA,Bondevik II,NA,NA,NA,NA,NA,NA,NA,NA,NA,NA,s031002.sgm,0,2003-2004,2003-10-02T00:00:00+02:00,2003-10-02,,"I samsvar med Grunnlova gir Kongen denne meldinga til Stortinget om Noregs tilstand og styring i tida etter siste melding. Regjeringa har også i år teke aktivt del i den internasjonale kampen mot internasjonal terrorisme og i arbeidet for å hindre spreiing av masseøydeleggingsvåpen. Noreg har som ledd i den breie internasjonale koalisjonen mot terrorisme gjort bruk av både politiske, økonomiske, juridiske og militære verkemiddel. Høgnivåkonferansen, som nyleg vart halden i New York, og som Noreg tok initiativet til, viste at ein også rettar søkjelyset mot dei underliggjande årsakene til terrorisme. Regjeringa har gitt høg prioritet til utviklingssamarbeidet i tråd med handlingsplanen for kampen mot fattigdom i sør. Regjeringa har arbeidd aktivt internasjonalt for å verkeleggjere FNs tusenårsmål. I 2003 er bistanden fastsett til 0,93 pst. av venta bruttonasjonalinntekt. Regjeringa la i januar fram ein strategi for satsing på utdanning i bistanden. Bistanden til helse og hiv/aids er ført vidare på høgt nivå. Eit arbeid er sett i gang for å klargjere korleis norsk politikk på ulike område påverkar fattige land. Ein har gått igjennom forvaltninga av norsk utviklingshjelp med sikte på modernisering og effektivisering. Regjeringa har ført ein aktiv Europa-politikk for å vareta norske interesser i eit utvida EU og EØS. Ein er blitt samd med EU om vilkåra for å utvide EØS til også å omfatte dei nye medlemslanda i EU. Noreg vil vidareføre og auke det økonomiske bidraget for å sikre at skilnadene i velferda i eit utvida EØS blir utjamna. Den europapolitiske plattforma til Regjeringa er følgd opp for å betre informasjonen om og medverke til ein brei debatt om EU- og EØS-spørsmål her heime. FN-toppmøtet for berekraftig utvikling i Johannesburg sette fokus på samanhengen mellom dårleg miljø og global fattigdom. Regjeringa har i 2003 gitt høg prioritet til oppfølginga av toppmøtet, både innanfor utviklingssamarbeidet og i internasjonale forhandlingar om miljø og berekraftig utvikling. Eit resultat av innsatsen er at Noreg har fått formannsvervet i FN-kommisjonen for berekraftig utvikling. Gjennom arbeidet med Nasjonal Agenda 21 har Regjeringa førebudd den norske oppfølginga. Regjeringa la i mars fram ei stortingsmelding om Noregs deltaking i Tryggingsrådet i FN der det m.a. vart skissert korleis ein vil føre vidare prioriteringane frå arbeidet i Rådet. Hausten 2002 samla Tryggingsrådet seg bak resolusjon 1441, som stadfesta og forsterka FNs årelange og bindande krav overfor Irak. Etter at det oppstod usemje om oppfølginga av resolusjonen og ein koalisjon leidd av USA okkuperte Irak, har Regjeringa arbeidd for at FN får ei sentral rolle i den internasjonale bistanden og den politiske prosessen fram mot eit demokratisk valt styre i landet. Noreg har i 2003 gitt omfattande humanitær bistand til Irak, m.a. til minerydding, tiltak for betra vassforsyning og støtte til ei levekårsundersøking i regi av FNs utviklingsprogram. Det norske ingeniørkompaniet, som er knytt opp til den britisk-leidde divisjonen av stabiliseringsstyrken, har gjort ein viktig humanitær innsats innanfor minerydding og uskadeleggjering av udetonerte eksplosiv. Regjeringa har gitt omfattande humanitær hjelp til Afghanistan og samtidig auka stønaden til overgangsregjeringa og bistanden til den meir langsiktige gjenoppbygginga. Noregs militære bidrag i form av jagarfly og spesialstyrkar har særleg vore knytt til dei militære operasjonane i kampen mot terroristnettverka i landet. Noreg har også auka bidraget til den fleirnasjonale tryggingsstyrken, ISAF. Den økonomiske politikken til Regjeringa er basert på retningslinjer for ei forsvarleg gradvis innfasing av oljeinntektene i økonomien. Politikken skal samtidig medverke til ei stabil utvikling i produksjon og sysselsetjing. I tråd med dette la Regjeringa i mai fram eit revidert budsjett. Handsaminga i Stortinget førte ikkje til vesentlege avvik frå framlegget frå Regjeringa til bruk av oljeinntekter i 2003. Noregs Banks styringsrente, foliorenta, er pr. 18. september 2003 på 2,5 pst. Det er 4,5 prosentpoeng lågare enn på same tid i fjor. Sidan desember i fjor er renta blitt redusert sju gonger. Lågare rente har medverka til at kronekursen er svekt monaleg sidan årsskiftet. Målt med konkurransekursindeksen var kursen i første delen av september 8,9 pst. svakare enn i september i fjor. Den relativt svake veksten i norsk økonomi den siste tida har ført til ei svekking av arbeidsmarknaden. Det har gitt lågare sysselsetjing, særleg i konkurranseutsette næringar. Sesongkorrigert var det registrert 4,0 pst. arbeidsledige ved utgangen av august. Yrkesdeltakinga i Noreg er blant dei høgaste i verda. I fjor var 73,5 pst. av alle nordmenn mellom 16 og 74 år i arbeid eller søkte arbeid. Det var likevel ein nedgang i yrkesdeltakinga i 1. halvår i år samanlikna med den same perioden i fjor. Ein sentral del av den økonomiske politikken til Regjeringa er å redusere skatte- og avgiftsnivået. Det er i 2002 og 2003 vedteke skatte- og avgiftslette på til saman 19,4 milliardar kroner. Den reelle veksten i inntektene i kommunesektoren i 2003 vart i revidert nasjonalbudsjett rekna til vel 2 pst., eller om lag 4 milliardar kroner. I kommuneproposisjonen for 2004 fremma Regjeringa ei rekkje tiltak for å styrkje lokaldemokratiet og auke den lokale handlefridomen. Det lokale sjølvstyret skal styrkjast gjennom desentralisering av oppgåver, avgjerdsmakt og ansvar, innlemming av øyremerkte tilskott i rammetilskottet og forenkling av regelverk og rapporteringskrav. Slik maktspreiing gjer at borgarane i større grad får ta del i avgjerdene. Stortinget har slutta seg til framlegget frå Regjeringa om å setje inn verkemiddel for eit innovativt og nyskapande næringsliv. Det er vedteke at det skal opprettast ei ny eining for innovasjon og internasjonalisering basert på verkemidla i dagens SND, Norges Eksportråd, Norges Turistråd og Statens rettleiingskontor for oppfinnarar. Regjeringa har oppretta Møysalen nasjonalpark og utvida Femundsmarka, Stabbursdalen, Øvre Pasvik og Børgefjell nasjonalparkar. Det er oppretta 18 nye landskapsvernområde og 180 nye naturreservat. Ikkje tidlegare er det på eitt år teke vare på meir norsk natur. Gjennom handsaminga av stortingsmeldinga om statlege tilsyn slutta Stortinget seg til vedtaket i Regjeringa om å flytte åtte statlege tilsyn frå Oslo. Regjeringa la stor vekt på at lokaliseringsvedtaka skulle ha ein heilskapleg og balansert profil, samtidig som ein bygde på det spesielle kompetansemiljøet og andre sterke sider som kjenneteiknar dei enkelte regionssentra. Stortinget har handsama stortingsmeldinga om folkehelsepolitikken, som vart lagd fram i januar. Meldinga dreg opp nye strategiar for dei neste ti åra. Regjeringa har lagt fram ein odelstingsproposisjon med framlegg om ei ny lov om matproduksjon og matsikring som skal avløyse dei 13 lovene ein har i dag. Regjeringa har arbeidd vidare med organiseringa av den offentlege matforvaltinga. Regjeringa la hausten 2002 fram ein tiltaksplan mot fattigdom. Innsatsen i 2003 omfattar m.a. arbeidsretta tiltak for langtidsmottakarar av sosialhjelp og innvandrarar, styrking av oppfølgingstenester for bustadlause og målretta forbetringar i stønadsordningane. Med verknad frå 1. juli har sjølvstendig næringsdrivande fått rett til svangerskapspengar på tilsvarande vilkår som arbeidstakarar. Regjeringa la i april fram ei stortingsmelding om barnehagefinansiering og ein odelstingsproposisjon om endringar i barnehagelova. Handsaminga i Stortinget av desse har ført til eit breitt forlik om barnehagepolitikken. Forliket skal sikre barnehageplass til alle og redusert foreldrebetaling. I 2002 vart det etablert nye barnehageplassar til 5 600 barn. Det er dobbelt så mange nye plassar som i året før. Ny lov om frittståande skolar er vedteken. Lova kjem i staden for nogjeldande privatskolelov og opnar for godkjenning av eit større mangfald av grunnskolar enn tidlegare. Regjeringa har teke initiativ til ei reform av trusopplæringa, som Stortinget i hovudsak har slutta seg til. Regjeringa legg vekt på at FN er ein hjørnestein i norsk utanrikspolitikk, og at organisasjonen har den globale hovudrolla i arbeidet for fred, tryggleik og utvikling. Regjeringa har for å møte utfordringane frå grenseoverskridande kriminalitet teke aktivt del i dei delane av justis- og politisamarbeidet innanfor EU som Schengen-avtala gir høve til. Regjeringa har arbeidd for å få etablert ein strategisk partnarskap mellom EU og NATO og gode deltakarrettar i forhold til EU for dei allierte landa som ikkje er medlemmer av EU. I mars overtok EU NATO-operasjonane i Makedonia. Dette er EUs første militære operasjon med bruk av NATO-ressursar, og Noreg tek del i operasjonen. Regjeringa har også ført ein aktiv europapolitikk gjennom Europarådet og Organisasjonen for tryggleik og samarbeid i Europa (OSSE). Regjeringa har teke aktivt del i arbeidet med å tilpasse NATO til å møte dei nye tryggingstruslane. Det blir gjort både ved å styrkje den militære evna til alliansen og ved ei omlegging av den militære kommandostrukturen. Noreg har også støtta opp om utvidinga av alliansen og har hjelpt dei inviterte landa i førebuingane til medlemskap. Det har gjort sitt til å styrkje det viktige transatlantiske sambandet. Det allierte Joint Warfare Centre (JWC) som er lagt til Jåtta i Stavanger, har ansvar for utvikling av doktrinar og operasjonskonsept, planlegging, trening og øving innanfor alliansen. Regjeringa har arbeidd aktivt for å fylle det nye samarbeidsforumet mellom NATO og Russland med konkret innhald. Regjeringa tok initiativet til å opprette ei eiga arbeidsgruppe for sivil beredskap og har arbeidd for at NATO-Russlandrådet også skal samarbeide om atomtryggleik i nordområda. President Putins offisielle besøk i Noreg i november la eit godt grunnlag for å vidareutvikle det breie samarbeidet med Russland. Markeringa av 10-årsjubileet for opprettinga av Barentsregionen i januar streka under kor stor vekt både Noreg og Russland legg på det regionale samarbeidet i nord. Etter fleire år med forhandlingar skreiv ein i mai under ei rammeavtale som opnar for eit breitt internasjonalt samarbeid om å løyse atom- og miljøproblema i nord. Forsvarssamarbeidet med Russland har også utvikla seg positivt det siste året. Ei omfattande felleserklæring som skisserer samarbeidet innanfor ei rekkje felt er underskriven. Regjeringa har vidareført arbeidet for stabilitet og utvikling på Balkan og stør arbeidet med vidare integrering av landa i regionen i det euroatlantiske samarbeidet. Regjeringa har også auka innsatsen i Moldova, Kaukasus og Sentral-Asia. Noreg har teke aktivt del i den nye forhandlingsrunden i verdshandelsorganisasjonen, WTO, der siktemålet er å styrkje det internasjonale handelssystemet og å sikre meir rettferdige internasjonale handelsvilkår. Noreg har halde fram med sin aktive innsats for fred og konfliktløysing i Afrika, der Afrikas Horn har vore eit særleg sentralt innsatsområde. I samarbeid med m.a. USA og Storbritannia har Regjeringa teke aktivt del i fredsprosessen i Sudan. Noreg har halde fram med engasjementet som tilretteleggjar for fredsprosessen på Sri Lanka. Noreg har protestert overfor det burmesiske militærregimet etter arrestasjonen av opposisjonsleiaren Aung San Suu Kyi og stenginga av kontora til opposisjonen. Regjeringa har vedteke ei forskrift om særlege tiltak mot Burma. I tillegg blir støtta til FNs arbeid med å bruke humanitær bistand som plattform for ein mogleg framtidig dialog mellom partane ført vidare. Regjeringa har ført vidare engasjementet i arbeidet for fred i Midtausten og lagt særleg vekt på å medverke til å setje i verk vegkartet for fred, reform av den palestinske sjølvstyrestyresmakta og bistand til palestinarane. Den internasjonale straffedomstolen er no fullt operativ etter valet av dommarar og hovudaktor våren 2003. Regjeringa har i perioden arbeidd aktivt for å fremje Noregs omdømme i utlandet. Målretta informasjonsarbeid, profileringstiltak og kultursamarbeid har synt seg å vere effektive verkemiddel i dette arbeidet. Regjeringa la i mars fram ei stortingsmelding om globalisering. Meldinga tek for seg forhold som er viktige for Noreg og for verdssamfunnet. Cartagena-protokollen om genmodifiserte organismar (GMO) er no ratifisert av 50 land og tok til å gjelde 11. september 2003. På det siste partsmøtet under Klimakonvensjonen var Noreg pådrivar i arbeidet for eit meir ambisiøst klimaregime og for at andre industriland skal ratifisere Kyotoprotokollen om utslepp av klimagassar. Regjeringa har i 2003 trappa ytterlegare opp innsatsen for å stanse utsleppa av Tc-99 frå Sellafield. På britisk side er det no vedteke å innføre utsleppsstans i ni månader. Regjeringa hadde ei aktiv rolle i førebuingane til og gjennomføringa av FN-konferansen «Miljø for Europa» i Kiev i mai. Miljøverndepartementet har sett i gang arbeidet med å opprette ein heilårsbase i Antarktis. Basen, som vil stå ferdig i 2005, vil styrkje Noregs rolle i Antarktis-samarbeidet. Ved utgangen av 2002 var verdien av Statens petroleumsfond 609 milliardar kroner. Marknadsverdien av fondet har sidan auka med 166 milliardar kroner fram til utgangen av 2. kvartal 2003. Av denne auken er 66 milliardar kroner overføring til fondet. Noregs bruttonasjonalinntekt var i 2002 på 1 525 milliardar kroner. Det er ein reell nedgang på 0,7 pst. frå 2001. Verdiskapinga i Fastlands-Noreg, målt ved bruttonasjonalprodukt i faste prisar, auka med 1,3 pst. i fjor ifølgje førebels nasjonalrekneskapstal. Verdiskapinga auka innanfor primærnæringane, bygg og anlegg og innanfor tenesteytande næringar, medan det var nedgang i industrien. Det var ei noko svakare utvikling i samla BNP enn i fastlands-BNP i 2002 på grunn av svak utvikling innanfor oljeverksemda og utanriks sjøfart. Konsumprisindeksen steig med 1,3 pst. i 2002. Prisveksten var 2,3 pst. korrigert for avgifter og utanom energi. Etter dei åtte første månadene i år var auken i konsumprisane på 3,0 pst. samanlikna med same periode i fjor, medan auken korrigert for avgifter og utanom energi var på 1,3 pst. Driftsbalansen overfor utlandet viste eit overskott på 97,9 milliardar kroner i første halvår i år, om lag 9 milliardar kr lågare enn i same perioden i fjor. Noregs nettofordringar overfor utlandet auka med om lag 148 milliardar kr første halvår i år og er rekna til 925 milliardar kr. I 2002 var nettoproduksjonen av olje, gass og våtgass i Noreg på 258,7 mill. Sm3 oljeekvivalentar (oe). Olje stod for nærare 70 pst. av volumet. Produksjonen i 2002 var 2,5 pst. høgare enn i 2001. I dei første månadene i år har samla produksjon vore noko høgare enn i den tilsvarande perioden i 2002. Auken, både i 2002 og hittil i år, skuldast at gasseksporten har auka. Oljeproduksjonen er redusert noko i perioden. Verdien av olje- og gasseksporten var i 2002 på drygt 280 000 mill. kr. Det er noko lågare enn i 2001. Netto kontantstraum til staten frå petroleumsverksemda var i fjor på 169 000 mill. kr. I 2002 var gjennomsnittleg oljepris 25 USD/fat. Ved sida av OPECs tilbodsregulering har krigen i Irak og streik i oljeindustrien i Venezuela medverka til høgare prisar inneverande år. Oljedirektoratet la i juni 2003 fram oppdaterte overslag for dei uoppdaga petroleumsressursane våre. Også potensialet som kan realiserast gjennom auka utvinning vart gjennomgått på nytt. Dei totale ressursane som kan utvinnast, er no rekna til 12,8 milliardar Sm3 oe, ei nedjustering på om lag 1 milliardar Sm3 oe. I Nordsjø-tildelingane 2002 vart til saman elleve blokker tildelt ti selskap. For å forenkle og auke effektiviteten i tildelingane vart det introdusert ei ordning med faste, på førehand definerte, leiteområde. Ordninga erstattar dei årlege Nordsjø-tildelingane. Konsekvensutgreiinga om heilårig petroleumsverksemd i dei nordlege havområda frå Lofoten og nordover er send på høyring. 1. januar 2003 tok nye forskrifter om prinsipp for tilgang til gassrørleidningar og for tariffastsetjing til å gjelde. Samtidig vart størstedelen av det norske gasstransportsystemet samla i ein felles eigarstruktur, Gasled. Elektrisitetsforsyninga vart i 2002 prega av at det var relativt stort tilsig til kraftmagasina både i Noreg og Sverige i første halvår og svært lite tilsig i andre halvår. Det førte til låge prisar på elektrisitet på den nordiske marknaden fram til ut på hausten 2002. Då steig prisane kraftig på kort tid. Perioden med høge prisar varte til slutten av januar 2003, men også resten av vinteren og våren 2003 heldt elektrisitetsprisane seg godt over det nivået som har vore vanleg dei seinare åra. På bakgrunn av den vanskelege situasjonen i kraftmarknaden sette Regjeringa vinteren 2002/2003 i verk ekstraordinære tiltak. Samla vart elektrisitetsproduksjonen i 2002 130,6 TWh. Brutto elektrisitetsforbruk var 120,9 TWh. Det siste året er det gitt konsesjon for vasskraftprosjekt med ein gjennomsnittleg produksjon på om lag 0,8 TWh. Sauda-utbygginga er det største av prosjekta, med ein produksjon på om lag 0,5 TWh. Vidare har dei midlane som er disponerte av Enova, utløyst om lag 0,9 TWh fornybar varmeproduksjon, energisparing og vindkraftproduksjon. Forsvaret har i 2003 ført vidare ein svært omfattande og krevjande omstillingsprosess. Omstillingsprosessen er i rute. Forsvarssjefen og dei strategiske funksjonane hans vart integrerte i Forsvarsdepartementet frå 1. august. Forsvarets overkommando (FO) vart lagd ned frå same dato, samtidig som Forsvarsstaben (FST) vart oppretta til støtte for forsvarssjefen i hans rolle som etatssjef. Ny nasjonal operativ kommandostruktur vart etablert 1. januar 2003, med Forsvarets operative hovudkvarter (FOHK) i Stavanger og to landsdelskommandoar, ein i Trondheim og ein på Reitan utanfor Bodø. Regjeringa har gjort vedtak om at ein skal inngå kontrakt for kjøp av Skjoldklasse missiltorpedobåtar til Sjøforsvaret. Grensevakta i Finnmark har fått større overvakingskapasitet i 2003. I november vart Statseigarskapsutvalet oppnemnt. Utvalet har som mandat å gå grundig igjennom korleis staten organiserer og forvaltar eigarskapen. I juni vart årsmelding for statleg eigarskap 2002 lagd fram. Staten selde i juli 270 millionar aksjar i Telenor til ein aksjekurs på kr 29,50. 20 millionar av aksjane vart kjøpt av private personar i Noreg. Etter salet eig staten 62,6 pst. av aksjane i Telenor. I oktober la Regjeringa fram handlingsplanen Et enklere Norge: Forenkling og tilrettelegging for næringslivet, med strategi og 122 konkrete tiltak. Planen har seinare fått lovord frå OECD. I juni vart den nye organisasjonen Standard Norge formelt stifta. Organisasjonen er ei samanslåing av Norges Standardiseringsforbund, Norsk Allmennstandardisering, Norges Byggstandardiseringsråd og Norsk Teknologisenter. Næringa sjøtransport sysselset om lag 26 000 personar og omset for om lag 109 milliardar norske kroner. Av dette står utanriks sjøfart for 101 milliardar norske kroner og 17 000 sysselsette. Talet på skip i den norske handelsflåten vart redusert med om lag 2 pst. i perioden 2001–2002. Vidare fann det stad ein liten auke i talet på skip som er registrerte i Norsk Internasjonalt Skipsregister. Talet på skip som er registrerte i Norsk Ordinært Skipsregister, vart redusert med 4 pst. i perioden. Rekna i tonnasje er nedgangen på 10 pst. frå 2001 til 2002. Regjeringa følgjer aktivt opp eNoreg 2005 og har m.a. lagt fram to tilstandsrapportar om utviklinga av informasjonssamfunnet. I februar la Regjeringa fram ein strategi for IKT i offentleg sektor. I september la Regjeringa fram ei stortingsmelding om breiband. I meldinga blir det lagt vekt på kor viktig breiband er for næringsliv og offentleg sektor. Regjeringa har lagt fram ein nasjonal strategi for informasjonstryggleik. Formålet er å auke tilliten til elektroniske tenester og stå betre rusta til å møte både små og store angrep mot norske IT-system. Regjeringa har i samarbeid med daglegvarebransjen arbeidd med tiltak for å gjere forsyningssystema meir robuste, med særleg vekt på Nord-Noreg. Regjeringa har arbeidd med ei modernisering av systemet for statleg varekrigsforsikring, for framleis å kunne sikre varer under transport i krisesituasjonar. Lovforslaget vart lagt fram for Stortinget i juni. Nærings- og handelsdepartementet la i juni fram ein rapport, «EUs Lisboa-strategi – hva gjør Norge?», som gjer greie for kva relevans strategien har for Noreg og arbeidet til Regjeringa på dei områda som er omfatta av strategien. Statens vegvesen er omorganisert med verknad frå 1. januar 2003. Omorganiseringa fører til eit klart skilje mellom styringsoppgåver og produksjonsverksemd og større effektivitet i utføringa av oppgåver. Produksjonsverksemda er skild ut i eit eige selskap, Mesta AS. Forvaltningsdelen er organisert i fem regionar, som er lokaliserte til Lillehammer, Arendal, Leikanger, Molde og Bodø. Luftfartsverket vart frå 1. januar 2003 omdanna til aksjeselskapet Avinor AS med sikte på å gi verksemda eit klarare økonomisk ansvar og større handlefridom. Flytrafikken målt i talet på passasjerar som har komme og reist over norske lufthamner, viste i 2002 ein nedgang på 2,8 pst. samanlikna med i 2001. Innanrikstrafikken fall med 4,9 pst. Trafikk til og frå utlandet gjekk opp med 5,5 pst. I første halvår 2003 har flytrafikken vist ein aukande tendens. For å betre tryggleiken for helikoptertransport på kontinentalsokkelen er det under leiing av Luftfartstilsynet oppretta eit breitt samansett samarbeidsforum for helikoptertryggleik. Eigarskapen til Flytoget AS vart overført frå NSB AS til Samferdselsdepartementet frå 1. januar 2003. Det er i 2003 gitt løyving til å setje i gang utbygging av eit lukka mobiltelefonisystem, GSMR, på Nordlandsbanen for å sikre kommunikasjonen på strekninga Bodø – Rognan. I 2002 vart 12 395 personar skadde og 310 drepne som ei følgje av 8 724 vegtrafikkulykker. Det er 35 fleire omkomne enn i 2001. Men talet på omkomne pr. første halvår 2003 er lågare enn gjennomsnittet for dei siste ti åra. Førebels tal viser at to personar omkom i jernbane- og tunnelbaneulykker i 2002, og to personar omkom i luftfartsulykker. Regjeringa legg i det langsiktige trafikktryggingsarbeidet til grunn ein visjon om at det ikkje skal skje ulykker med drepne eller livsvarig skadde. For å auke trafikktryggleiken er det m.a. innført obligatorisk innføringskurs i føraropplæring frå 1. juli. Det er vidare vedteke å innføre prikkbelasting av førarkortet. For 2002–2003 er det satsa sterkt på rassikring. Det er gjennomført tiltak langs veg- og jernbanenettet for å redusere støyplagene. Lokal og regional luftforureining frå vegbruk er også redusert som følgje av mindre bruk av piggdekk og fornying av kjøretøyparken. Det er våren 2003 sett ned ei ekspertgruppe som skal gi råd om korleis Noreg best kan medverke til å skunde på bruk av hydrogen og nullutsleppsteknologi i transportsektoren. I juni sette samferdselsministeren og olje- og energiministeren ned eit nasjonalt hydrogenutval som skal fastsetje mål og tiltak i eit større nasjonalt hydrogenprogram. Regjeringa har aktivt følgt opp stortingsmeldinga om betre kollektivtransport. Friare etableringsrett for ekspressbussruter er innført for heile landet. Det er våren 2003 vedteke endringar i postlova med verknad frå 1. juli. Endringane gjeld gradvis innskrenking av einerettsområdet til Posten Norge AS, utan at det er sett nokon dato for når postmarknaden skal vere fullt ut liberalisert. Konkurransen i telemarknaden aukar, men er framleis ikkje tilfredsstillande. I juni vedtok Stortinget ny lov om elektronisk kommunikasjon, som avløyser telelova. Den nye lova tok til å gjelde i juli. Regjeringa har lyst ut auksjonar for dei to ledige 3G-mobilkonsesjonane. Det er forhandla fram ei jordbruksavtale mellom staten, Norges Bondelag og Norsk Bonde- og Småbrukarlag innanfor ramma av det inntektspolitiske samarbeidet. Regjeringa la fram ein proposisjon om avtale, som Stortinget slutta seg til. Stortingsmeldinga om dyrehald og dyrevelferd vart handsama i Stortinget i juni. Stortinget slutta seg i hovudsak til dei forslaga som Regjeringa hadde fremja. Regjeringa la i mai fram ein odelstingsproposisjon med framlegg til ny lov om konsesjon ved kjøp av fast eigedom. I lovforslaget gjer ein m.a. framlegg om å heve arealgrensa etter gjeldande lov til 100 dekar når ikkje meir enn 20 dekar av desse er fulldyrka mark. Reguleringane av fisket er forenkla, m.a. ved auka bruk av samlekvotar. Det gjer at ein i større grad veit kva reguleringane går ut på, og at forholda blir lagde betre til rette for at fiskarane meir enn før kan ha fokus på kvalitet framfor kvantum. Arbeidet med å betre driftsvilkåra for fiskeflåten er ført vidare for å betre lønnsemda for fartøya og skape grunnlag for fornying. Ordninga med einingskvotar er innført for nesten alle grupper innanfor havfiskeflåten. Stortinget har handsama stortingsmeldinga om strukturtiltak i kystfiskeflåten. For å medverke til å byggje opp igjen torskebestanden i Nordsjøen er det innført strenge reguleringar for kven som får delta i fisket etter torsk i Nordsjøen, og korleis det skal drivast. Noreg har etter avtaler som er inngått med Russland, EU, Færøyane og Island, fått auka sin del av totalkvoten av norsk vårgytande sild. Som ledd i arbeidet med rømmingssikrande tiltak i oppdrettsnæringa vart det i august 2003 fastsett eiga forskrift om krav til teknisk standard for anlegg og utstyr som blir nytta i oppdrettsverksemda. Regjeringa har styrkt innsatsen i utviklinga av torskeoppdrett ytterlegare, og det er i år gjort viktige framsteg med omsyn til stabil storskalaproduksjon av torskeyngel og settefisk i oppdrett. Nedgangen i eksportverdien av fisk og fiskeprodukt heldt fram også i 2002. I 2002 utgjorde eksportverdien 28,7 milliardar kr, som er ein nedgang på 1,9 milliardar kr i forhold til året før. Havressurslovutvalet vart nedsett våren 2003. Utvalet skal revidere nogjeldande saltvassfiskelov frå 1983 og vurdere korleis verkeområdet for lova kan utvidast til å omfatte forvalting av marine organismar generelt. Det rådgivande utvalet for marin verneplan overleverte framlegget sitt i februar i år. I august 2003 vart det nye havforskingsfartøyet «G.O. Sars» sett i ordinær drift. Fleire korallrev i havområda våre er no verna ved lov for å hindre at desse strukturane, som økologisk er svært viktige, blir øydelagde. Tidlegare i år vart det største av desse djuphavskorallreva, Røstrevet, verna. Regjeringa har samla det organisatoriske ansvaret for oljevernberedskapen i Fiskeridepartementet og Kystverket. Regjeringa arbeider aktivt for å styrkje tryggleiken langs kysten. Det er sett i gang ein anbodsrunde for innleige av to beredskapsfartøy som skal plasserast i Finnmark. Det er halde møte med det russiske transportministeriet for å vidareutvikle det tosidige samarbeidet på sjøtryggleiks- og oljeberedskapsområdet. På grunnlag av behandlinga av proposisjonen om tilleggsløyvingar og omgrupperingar i statsbudsjettet for 2003 er det vedteke å byggje ein trafikksentral for Nord-Noreg i Vardø. Stortinget har slutta seg til framlegget frå Regjeringa om å utvide territorialgrensa frå 4 til 12 nautiske mil, og eit framlegg om påbodne seglingsleier er sendt ut på høyring. Regjeringa la i januar i år fram den første norske sivile radionavigasjonsplanen som gjer greie for status og planar for utbygging og bruk av radionavigasjon i transport og andre samfunnssektorar. I forhandlingane mellom staten og Norges Fiskarlag hausten 2002 om støttemidlar til fiskerinæringa vart dei to avtalepartane samde om ei økonomisk ramme på 70 mill. kr. Lønnsoppgjeret 2003 vart eit mellomoppgjer. I oppgjeret mellom LO-NHO og YS-NHO vart det semje om ikkje å gi generelle sentrale tillegg, men det vart gitt tillegg til enkelte lågtlønnsgrupper. I oppgjera i staten og områda til Kommunenes Sentralforbund vart det heller ikkje gitt tillegg. I drøftingane om pensjonsreguleringa vart ikkje staten, Norsk Pensjonistforbund, Funksjonshemmedes Fellesorganisasjon og Landsorganisasjonen i Norge einige om reguleringa av grunnbeløpet i folketrygda frå 1. mai 2003, og grunnbeløpet vart fastsett av Stortinget. Det er frå 1. juli 2003 inngått nye avtaler om basisgodtgjersle, driftstilskott og takstar for privatpraktiserande legar, fysioterapeutar og psykologar. Regjeringa sin handlingsplan for styrking av konkurransepolitikken er vidareført i 2003. I juni la Regjeringa fram ei stortingsmelding om gransking av forholda som pionerdykkarane i Nordsjøen arbeidde under. Meldinga legg til grunn at pionerdykkarane, som gjorde eit banebrytande arbeid i Nordsjøen frå 1965 til 1990, skal få den oppreisinga og økonomiske kompensasjonen dei fortener. Samtidig med at stortingsmeldinga vart lagd fram, vart det sett i verk strakstiltak overfor tidlegare nordsjødykkarar. Aetat er styrkt og effektiviteten i arbeidsmarknadspolitikken er betra gjennom endringar i dagpengeregelverket, forsøk med nye finansieringsformer og auka bruk av konkurranse mellom private aktørar. Som ein del av oppfølginga av framlegget frå Sandman-utvalet vedtok Stortinget i april framlegget frå Regjeringa om endringar innanfor området for arbeidsmiljølova. Som følgje av at EU-direktivet om forbod mot diskriminering i arbeidslivet på grunnlag av etnisitet, alder, seksuell legning, funksjonshemming m.m. vart sett i verk, vart det lagt fram forslag om endringar i arbeidsmiljølova i juni 2003. Regjeringa har følgt opp intensjonsavtala om eit meir inkluderande arbeidsliv mellom partane i arbeidslivet og styresmaktene. Nærare halvparten av dei yrkesaktive i Noreg arbeider no i verksemder som har slutta seg til avtala. Eit offentleg utval la i desember i fjor fram ein rapport om korleis regelverket for meirverdiavgift kan endrast slik at det verkar nøytralt for vedtak i kommunane om eigenproduksjon og eksterne kjøp av tenester. Eit ekspertutval la i februar fram innstilling om korleis skatte- og avgiftssystemet bør utformast. Utvalet legg vekt på at skattesystemet bør byggje på likebehandling, breie grunnlag og låge satsar. Eit anna ekspertutval har vurdert verknadene på statens inntekter av å endre avgiftene på grensehandelutsette varer. Stortinget har etter framlegg frå Regjeringa vedteke nye reglar om eigarkontroll i finansinstitusjonar. Lovendringa vil oppheve dei reglane om eigaravgrensingar vi har no, og erstatte dei med eit skjønnsbasert system som byggjer på EØS-direktiva for bank og forsikring. Stortinget har etter framlegg frå Regjeringa vedteke lov om endringar i sentralbanklova og lova for finansieringsverksemder og om å oppheve valutareguleringslova og penge- og kredittreguleringslova. Lovvedtaket inneber m.a. endringar i reglane for og praksis ved oppnemning av medlemmer til hovudstyret og representantskapet i Noregs Bank, og innføring av eit prinsipp om at rentevedtaka til hovudstyret skal vere offentlege. Praksisen med at stortingsgruppene kjem med framlegg til medlemmer til hovudstyret vil ikkje bli vidareført. Stortinget har etter framlegg frå Regjeringa vedteke ei ny lov om tiltak mot kvitvasking av utbytte frå straffbare handlingar m.m. Framlegget vil gjennomføre det andre kvitvaskingsdirektivet frå EU og internasjonale tilrådingar frå FATF, eit internasjonalt samarbeidsforum som arbeider mot kvitvasking og terrorfinansiering. Regjeringa har gjennomført fleire tiltak for å førebyggje og finne hjelperåder mot organisert og økonomisk kriminalitet. Gjennom eit eige prosjekt er det teke initiativ både til nasjonale tiltak og internasjonale engasjement der Noreg kan medverke med auka innsats mot m.a. korrupsjons- og kvitvaskingskriminalitet. Regjeringa har fremja – og Stortinget har vedteke – eit nytt straffebod mot korrupsjon. Regjeringa har ført vidare arbeidet med prosjektet for raskare straffesaksbehandling. Stortinget har vedteke å godta EU-direktivet om rettsleg vern av bioteknologiske oppfinningar som ein del av EØS-avtala. Framlegget frå Regjeringa til gjennomføringslovgiving er til handsaming i Stortinget. Regjeringa har sett ned eit utval som skal greie ut om styrking av rettsleg vern mot diskriminering av funksjonshemma. Det er oppretta eit nytt nasjonalt datakrimsenter for å medverke til å oppklare datarelatert kriminalitet. Regjeringa la i juni fram ei stortingsmelding om kvitteringar frå politiet ved visitasjonar og annan kontroll. For å sikre meir rasjonell uttransportering av asylsøkjarar er det etablert eit prosjekt som skal greie ut og leggje til rette for ei ny nasjonal registrerings- og effektueringseining med sikte på at ho skal overta det landsdekkjande ansvaret politiet no har. Kommisjonen for gjenopptaking av straffesaker vart oppretta 1. september 2003. Kontoret for valdsoffererstatning vart oppretta 1. september 2003 i Vardø, med 14 nye arbeidsplassar. Stortinget har slutta seg til framlegget frå Regjeringa om å gjere konfliktrådsordninga til ei statleg ordning frå 1. januar 2004. Domstoladministrasjonen vart oppretta 1. november 2002 i Trondheim. I samband med opprettinga blir det overført totalt 65 årsverk frå Oslo til Trondheim. Regjeringa har lagt fram ein treårig handlingsplan mot handel med kvinner og barn. Regjeringa sin handlingsplan «Vald mot kvinner» blir avslutta i 2003 med at ein utarbeider ein ny handlingsplan for dei kommande åra. Lov om fiktiv identitet, som m.a. skal verne kvinner som er utsette for vald, er vedteken. Det er utarbeidd nasjonale retningslinjer for vern av vitne, her medrekna informantar og offer for vald. Det er vidare etablert eit nordisk politisamarbeid for vern av vitne. I 2003 er det vidareført ein omfattande omstillingsprosess med utgangspunkt i stortingsmeldinga om politireforma. Over 1 200 stillingar er omdisponerte i samband med samanslåing av fleire politidistrikt og det utviklingsarbeidet som er gjennomført i heile politiet. Over 400 årsverk er frigjorde for omfordeling til publikumsretta og operativ teneste. Regjeringa har sett i gang eit arbeid med utprøving av nye arbeidsmåtar som kan avlaste dei ordinære namsmennene i politiet for administrative oppgåver. Frå 1. januar 2003 er ordninga med promilleprogram gjord landsdekkjande. Domstolane kan idømme dette som eit alternativ til fengselsstraff for personar som vedgår at dei har eit alkoholproblem. Med verknad frå 1. september er Direktoratet for samfunnstryggleik og beredskap etablert. Det nye direktoratet vil utgå frå det noverande Direktoratet for sivil beredskap og Direktoratet for brann- og eltryggleik. Det er vedteke at direktoratet skal liggje i Tønsberg. Det er gjort ei rekkje endringar i utlendingslova og -forskrifta for å betre kontrollen med tilstrøyminga av asylsøkjarar, redusere talet på grunnlause asylsøkjarar og styrkje kampen mot kriminalitet. Framlegget frå Regjeringa til lov om introduksjonsordning for nye innvandrarar vart vedteke av Stortinget i juni. Formålet med lova er å gjere det lettare for nye innvandrarar å kunne ta del i yrkes- og samfunnslivet. Kompetansesenteret for rettane til urfolk vart formelt opna 1. september i år. I tråd med målet til Regjeringa om maktspreiing og styrkt lokaldemokrati er om lag 4/5 av midlane til regional- og distriktspolitikken frå 2003 desentralisert til fylkeskommunane. Reforma styrkjer fylkeskommunen som regional utviklingsaktør. Regjeringa har oppretta ein distriktkommisjon som skal gå igjennom heile den norske regional- og distriktspolitikken. Regjeringa har forenkla og effektivisert byggjesaksprosessen vesentleg. Tidsfristar og reglar om enklare behandling av mange byggjesaker er innførte, og det er lagt til rette for elektronisk byggjesaksbehandling. Det er gjennomført endringar i plan- og bygningslova som inneber innsparingar for samfunnet ved at planbehandlinga blir raskare og går som venta. Det er innført fristar for behandling av private reguleringsforslag i kommunane. Stortinget vedtok i februar i år framlegget frå Regjeringa til ny lov om rett til miljøinformasjon. Stortinget har handsama stortingsmeldinga om reint og rikt hav og slutta seg til hovudlinjene i framlegget frå Regjeringa om ein ny og meir heilskapleg havmiljøpolitikk. Regjeringa har sendt søknad til UNESCO om nominasjon av det unike kulturlandskapet Vegaøyan på Helgelandskysten som verdsarvområde etter UNESCO-konvensjonen om vern av kultur- og naturarven i verda. Dette er den første nominasjonssøknaden til UNESCO på nesten 20 år. Eit tverrsektorielt program for kartlegging og overvaking av biologisk mangfald er sett i verk. I stortingsmeldinga om miljøvernpolitikken til Regjeringa og miljøtilstanden i riket foreslo Regjeringa m.a. ein strategi for auka skogvern, som m.a. skal sikre høg fagleg kvalitet i vernearbeidet og samtidig redusere konfliktane. Noreg gjennomførte ei brei markering av FNs internasjonale «Fjellenes år 2002». Regjeringa la fram ei eiga sak i revidert nasjonalbudsjett om auka berekraftig bruk av fjellområda til turistformål. Stortinget har handsama proposisjonen om å opprette nasjonale laksevassdrag og laksefjordar. Det er oppretta 37 nasjonale laksevassdrag og 21 laksefjordar, og grunnlaget for den framtidige forvaltinga av desse laksebestandane er fastlagt. Regjeringa har lagt fram ei stortingsmelding om familiepolitikken, der det m.a. blir foreslått tiltak for å styrkje forpliktande samliv og foreldreskap. Regjeringa la i juni fram ein odelstingsproposisjon for Stortinget med framlegg om å endre reglane i selskapslovgivinga om styresamansetjing for alle offentleg eigde føretak og allmennaksjeselskap, slik at det skal vere minst 40 pst. representasjon av begge kjønn. For dei private selskapa er det foreslått at lovreglane berre skal setjast i verk dersom ein ikkje når den ønskte kjønnsrepresentasjonen frivillig innan 1. juli 2005. Regjeringa la i april fram ein tiltaksplan for å redusere det kommersielle presset mot barn og unge og bevisstgjere barn og foreldre slik at dei blir betre i stand til å møte reklame- og kjøpepresset som barn blir utsette for. Stortinget har handsama stortingsmeldinga om barne- og ungdomsvernet og m.a. slutta seg til forslaget om at staten skal overta dei oppgåvene innanfor barnevernet og familievernet som fylkeskommunen har hatt til no, frå 1. januar 2004. Regjeringa har sett i gang arbeidet med å følgje opp vedtaket. Regjeringa har prioritert arbeidet mot tvangsekteskap og kjønnslemlesting med utgangspunkt i dokumenta «Fornyet innsats mot tvangsekteskap våren 2002» og «Regjeringens innsats mot kjønnslemlestelse i 2002». Regjeringa har utarbeidd nytt og forenkla regelverk for tilskott til frivillige barne- og ungdomsorganisasjonar. Noregs tredje rapport om oppfølging av FNs barnekonvensjon vart send til FN i april 2003. I samband med stortingsvedtaket om å inkorporere FNs barnekonvensjon vart det vedteke endringar i barnevernlova og adopsjonslova som gjeld retten som barn har til å bli høyrde. Tilsvarande endringar vart vedtekne i barnelova. Regjeringa har fremja ein odelstingsproposisjon med utkast til ny lov om medisinsk bruk av bioteknologi, som ei oppfølging av handsaminga av stortingsmeldinga om evaluering av lova i Stortinget. Regjeringa har sett ned eit utval som skal vurdere reguleringa av medisinsk forsking som involverer menneske og humant biologisk materiale. Stortinget har vedteke ny lov om alternativ behandling som inneber ei rettsleg regulering av dette feltet. Samtidig blir det sett i verk tiltak for å oppnå auka samarbeid og integrering mellom den etablerte helsetenesta og alternative utøvarar. Opptrappingsplanen for psykisk helse 1999– 2006 og Nasjonal kreftplan 1999–2003 er følgde opp. Regjeringa har lagt fram ein odelstingsproposisjon med framlegg til nytt finansieringsansvar for sjuketransport. Målsetjinga er å stimulere til behandling nær bustaden til pasienten når det er til fordel for pasienten. Regjeringa har fremja forslag til ei styrking av dei lovfesta rettane som pasientane har, m.a. med omsyn til fritt sjukehusval og individuelle fristar for behandling. Det er stadig kortare ventetider og færre som ventar ved sjukehusa. Regjeringa la våren 2003 fram ei stortingsmelding om politikken for personar med nedsett funksjonsevne. Meldinga omtalar strategiar og tiltak som skal medverke til å redusere funksjonshemmande barrierar. Gjennom fleire år har Handlingsplan for eldreomsorga medverka til auka personellinnsats og ei større utbygging av det kommunale pleie- og omsorgstilbodet i moderne sjukeheimar og nye omsorgsbustader. Regjeringa har lagt fram ei eiga melding til Stortinget med ei rekkje tiltak for å medverke til betre kvalitet, større valfridom og enklare ordningar. Regjeringa har gjort avtale med Kommunenes Sentralforbund om kvalitetsutvikling i pleie- og omsorgstenesta. Stortinget har slutta seg til framlegget frå Regjeringa om endringar i lov om vern mot tobakksskadar. Med lova blir det innført forbod mot røyking på alle serveringsstader frå og med 1. juni 2004. Regjeringa følgjer opp handlingsplanen mot rusmiddelproblem. Regjeringa har fremja forslag til reform av tiltaksapparatet for rusmiddelmisbrukarar for Stortinget. I mars vart det oppnemnt eit lovutval som skal greie ut og komme med framlegg til forenklingar og betre harmonisering av den kommunale helse- og sosiallovgivinga. Regjeringa har lagt fram Rekrutteringsplan for helse- og sosialpersonell 2003–2006. Planen legg vekt på å stabilisere bemanningssituasjonen i den kommunale helse- og sosialtenesta. Regjeringa la i desember 2002 fram ei stortingsmelding om samordning av Aetat, trygdeetaten og sosialtenesta, med framlegg om ei organisatorisk reform med sikte på å få fleire i arbeid og aktivitet og færre på trygd og sosialhjelp, og ei brukarretta og effektiv velferdsforvalting. Stortinget handsama meldinga i mai 2003 og bad Regjeringa greie ut vidare ulike modellar for éin felles etat. Utvalet som har sett på ulike sider ved kvalitet i grunnopplæringa, leverte utgreiinga si sommaren 2003. Det er vedteke å overføre forhandlingsansvaret for lønns- og arbeidsvilkår for lærarar og skoleleiarar frå staten til kommunane og fylkeskommunane med verknad frå 1. mai 2004. Ved å overta forhandlingsansvaret vil kommunane og fylkeskommunane som eigarar få betre høve til å styre og utvikle skolen, også når det gjeld kvalitet. Grunnskolelova har fått nye lovreglar om det fysiske og psykososiale skolemiljøet til elevane. Det er gjort endringar i opplæringslova for lokalt å kunne auke handlingsrommet i grunnskoleopplæringa, m.a. når det gjeld klassedelingsreglar og kompetansekrav ved tilsetjing av rektorar. Ordninga med demonstrasjons- og bonusskolar er sterkt utvida i 2003. Nytt i 2003 er at det er tildelt midlar til ti demonstrasjonsbedrifter mellom lærebedriftene. Ved endring i opplæringslova har no vaksne fått rett til å få vurdert realkompetansen sin med sikte på arbeid, såkalla yrkesprøving. Lovendringa må ein sjå som eit ledd i å opprette eit nasjonalt system for dokumentasjon og verdsetjing av realkompetanse. Regjeringa har ført vidare arbeidet i Forum for kompetanse og arbeidsliv som møteplass for styresmaktene, partane i arbeidslivet og utdanningsinstitusjonar. Det er vedteke ny lov om fagskoleutdanning. Ho etablerer eit system for offentleg godkjenning av korte yrkesretta utdanningar som det er behov for i arbeidsmarknaden. Folkehøgskolane er regulerte gjennom ei ny lov. Det nye regelverket inneber ei markert ansvarsoverføring til skoleeigar og den enkelte skolen. Frå skoleåret 2003–2004 er det innført ei ny studiestøtteordning for unge elevar i ordinær vidaregåande opplæring. Den nye ordninga er meir målretta ved at elevar frå familiar med svak økonomi vil få auka stipendutbetaling. Kvalitetsreforma i høgare utdanning er innført fullt ut hausten 2003. Innanfor ramma av kvalitetsreforma og i lys av aukande internasjonalisering har eit regjeringsoppnemnt utval lagt fram ei utgreiing om felles lovverk for høgare utdanning. For å medverke til ei opptrapping av norsk forskingsinnsats er kapitalen i Fondet for forsking og nyskaping i 2003 auka med 4,8 milliardar kr til 31,8 milliardar kr. Regjeringa har satsa på å styrkje det internasjonale forskingssamarbeidet gjennom tilslutning til EUs rammeprogram for forsking og teknologi, som er det mest omfattande forskingssamarbeidet som Noreg tek del i. Vidare vart det i mai underskrive ei forskings- og teknologisamarbeidsavtale med Japan. Den første Abel-prisen i matematikk vart utdelt i juni 2003. Det er oppretta eit fond for utdeling av ein ny nordisk pris for framifrå forsking innanfor samfunnsvitskap og humaniora, Ludvig Holbergs minnefond. Den norske kyrkja har eit stabilt medlemstal på om lag 86 pst. av befolkninga, og det er høg oppslutning om dei kyrkjelege handlingane. Regjeringa har nemnt opp eit breitt samansett utval som skal greie ut om forholdet mellom stat og kyrkje for å gi grunnlag for å treffe vedtak om statskyrkjeordninga skal halde fram, reformerast eller avviklast. Byggjearbeida ved oppføring av nytt operahus i Bjørvika i Oslo vart sette i gang i februar 2003. Stortinget har slutta seg til framlegget frå Regjeringa om å gi tilsegn om midlar til eit nytt teaterbygg i Tromsø for Hålogaland Teater. Nasjonalmuseet for kunst, som omfattar verksemda ved Nasjonalgalleriet, Museet for samtidskunst, Kunstindustrimuseet i Oslo og Norsk Arkitektmuseum, vart etablert 1. juli 2003 som ein stiftelse. Det er med dette etablert ei ny nasjonal museumseining for biletkunst, kunsthandverk, design og arkitektur. AMB-utvikling – Statens senter for arkiv, bibliotek og museum – vart oppretta 1. januar 2003. Dette nye samordnings- og utviklingsorganet erstattar Statens bibliotektilsyn, Riksbibliotektenesta og Norsk museumsutvikling og skal i tillegg ta seg av oppgåver på arkivfeltet. Det er lagt fram ei stortingsmelding som gir perspektiva for den samla kulturpolitikken for dei kommande ti åra. Det er tildelt konsesjon til å drive kommersielle radiosendingar med klar allmennkringkastingsprofil i det fjerde riksnettet i FM-bandet til Kanal4 AS og i det femte riksnettet, med krav om ein klar nyhende- og kulturprofil, til P4 Radio Hele Norge ASA. Det er lagt fram ei stortingsmelding om konsesjonen til å drive nytt digitalt bakkenett for fjernsyn, som på sikt skal kunne erstatte dei analoge bakkesendarane som NRK, TV 2 og lokal-TV sender via i dag. Etter framlegg frå Regjeringa har Stortinget vedteke endringar i reglane for lotteri og pengespel med sikte på å få rydda opp i marknaden for gevinstautomatar. Det er for 2003 utdelt midlar frå overskottet i Norsk Tipping AS til kulturformål med 150 mill. kr og til idrettsformål med 1 050 mill. kr. Av fordelinga til idrettsformål er det sett av 572 mill. kr til idrettsanlegg, 314 mill. kr til Norges Idrettsforbund og Olympiske Komité, 105 mill. kr til direkte tilskott til arbeid for barn og unge i lokale lag og foreiningar og 58 mill. kr til andre idrettsformål. Stiftelsen Antidoping Norge vart oppretta i juni 2003 for å sikre sjølvstende for kontroll- og påtaleverksemda i dopingsaker."
tale000007,8,NA,NA,NA,,NA,NA,NA,NA,NA,,NA,NA,NA,Bondevik II,NA,NA,NA,NA,NA,NA,NA,NA,NA,NA,s040601.sgm,3,2003-2004,2004-06-01T00:00:00+02:00,2004-06-01,,"Behandlinga av saka om støtte til skipsbyggingsindustrien har vore oppe tidlegare, jf. St.prp. nr. 47 for 2002-2003. Saka fekk den gongen fleirtal i komiteen. Når vi i dag behandlar St.prp. nr. 50 for 2003-2004, er det ei vidareføring av denne støtta til skipsbyggingsindustrien, på bakgrunn av at saka mellom EU og Sør-Korea som blir behandla i WTO, enno ikkje har fått noka avklaring. Meir konkret gjeld saka mellom EU og Sør-Korea rettferdige og gjennomsiktige konkurransevilkår for skipsbyggingsindustrien i EU og Sør-Korea. Det gjeld innføring av mellombels kontraktsrelatert støtte på maksimum 6 pst. for containerskip, produkt- og kjemikalietankskip som ein no ønskjer å forlengje frå 1. april 2004 til 31. mars 2005. Ordninga fell bort tidlegare dersom dette blir vedteke i EU. Det er viktig å sjå til at norske verft som konkurrerer på ein internasjonal marknad, har tilsvarande vilkår og ordningar som sine konkurrentar for å kunne møte utfordringar og omstillingar. I forhold til konkurransen mot sørkoreanske verft har norske verft framleis moglegheiter ved at Regjeringa foreslår å sikre likearta konkurransevilkår mellom skipsbyggingsindustrien i Noreg og skipsbyggingsindustrien i konkurrentlanda i EU gjennom at det blir vidareført ei avgrensa verftsstøtteordning for containerskip, produkt- og kjemikalietankskip på opptil 6 pst. frå og med 1. april 2004 inntil 31. mai 2005, etter mønster av den ordninga som det no er opna for i EU. Dette sluttar heile komiteen seg til, og frå Kristeleg Folkeparti si side er vi veldig glade for at dette blir vidareført. Komiteen har også til behandling ei sak om skipsfartsmeldinga, der ulike utfordringar også for skipsbyggingsindustrien blir drøfta."
tale000008,9,NA,NA,NA,,NA,NA,NA,NA,NA,,NA,NA,NA,Bondevik II,NA,NA,NA,NA,NA,NA,NA,NA,NA,NA,s041002.sgm,0,2004-2005,2004-10-02T00:00:00+02:00,2004-10-02,,"I samsvar med Grunnlova gir Kongen denne meldinga til Stortinget om Noregs tilstand og styring i tida etter siste melding. Kampen mot internasjonal terrorisme har vore ei hovudsak også i 2004. Regjeringa har i dette arbeidet lagt vekt på ei brei tilnærming med bruk av politiske, økonomiske, juridiske og militære verkemiddel. Regjeringa har også vore oppteken av at ein må rette søkjelyset mot forhold som skaper grobotn for terrorisme, og at ein i kampen mot terror må tryggje omsynet til menneskerettane. Regjeringa har arbeidd for at NATO skal spele ei viktig rolle i kampen mot internasjonal terrorisme og for å hindre spreiing av masseøydeleggingsvåpen. NATO-toppmøtet i Istanbul stadfestar at tryggingsutfordringane og kampen mot terrorisme framleis vil prege den vidare utviklinga i alliansen. NATO har som hovudprioritet å oppnå stabilitet i Afghanistan, ei målsetjing som også vil vere viktig for tiltrua til alliansen framover. Noregs medlemskap i NATO vil framleis stå sentralt når det gjeld å ta hand om dei tryggings- og forsvarspolitiske interessene våre. Regjeringa har gitt utviklingssamarbeidet høg prioritet i tråd med handlingsplanen for kampen mot fattigdom i sør. I 2004 er bistanden fastsett til 0,94 pst. av forventa nasjonalinntekt. Bistanden til utdanning, helse og hiv/aids har fått særleg prioritet. Regjeringa la i april fram ei stortingsmelding om utviklingspolitikken. Det er vidare lagt fram ein handlingsplan for landbruk i utviklingspolitikken og ein oppdatert og utvida handlingsplan om gjeldslette. Organiseringa av norsk utviklingssamarbeid er modernisert og effektivisert, og ein ny forvaltningsmodell er innført frå 1. april i år. Regjeringa har ført ein aktiv europapolitikk for å ta hand om norske interesser. Både EU og EØS-området vart utvida frå 1. mai 2004. Noreg har forplikta seg til å støtte dei minst velståande EU-landa med om lag to milliardar kroner årleg fram til 2009 og dermed bidra til økonomisk utvikling og rask integrering av dei nye medlemslanda. Regjeringa har også lagt vekt på å styrkje det politiske og økonomiske hopehavet mellom dei nye medlemslanda og Noreg. Våren 2004 vedtok Tryggingsrådet i FN resolusjon 1546, som stadfestar at den amerikanskleidde okkupasjonen er slutt, og at det skal gjenopprettast full suverenitet for Irak. Landet skal no etter planen gå igjennom ein prosess som skal ende med at demokratiske styringsorgan er på plass i løpet av 2005. Frå norsk side er det lagt stor vekt på den sentrale rolla FN skal spele i denne prosessen. Noreg har kanalisert bistanden til gjenoppbygging gjennom multilaterale fond som blir styrte av FN og Verdsbanken. I tillegg har Noreg gitt humanitær bistand gjennom FN, Raudekross-systemet og norske humanitære organisasjonar. Det norske ingeniørkompaniet i den internasjonale stabiliseringsstyrken i Irak avslutta oppdraget sitt som planlagt sommaren 2004. Noreg følgjer opp vedtaket i NATO om å støtte trening av irakiske tryggingsstyrkar i og utanfor Irak. Regjeringa har lagt stor vekt på å bidra aktivt til ulike internasjonale krisehandteringsoperasjonar. Det er bakgrunnen for vedtaket om å auke den norske innsatsen i Afghanistan, mellom anna ved å støtte oppbygginga av det afghanske sivile politiet og eit regionalt gjenoppbyggingsteam. Vidare har Noreg teke del i den NATO-leidde internasjonale tryggingsstyrken, ISAF. Regjeringa har også gitt omfattande støtte til overgangsregjeringa og auka bistanden til den meir langsiktige gjenoppbygginga. Samtidig blir det framleis gitt humanitær hjelp. Hovudrådet i Verdshandelsorganisasjonen, WTO, vedtok 31. juli 2004 rammeverket for vidare forhandlingar om mellom anna landbruk og industrivarer, medrekna fisk. Regjeringa vil arbeide aktivt for å sikre viktige nasjonale interesser i dei vidare forhandlingsrundane. Målet er å styrkje det internasjonale handelssystemet og sikre meir rettferdige handelsvilkår. Regjeringa har i 2004 prioritert høgt oppfølginga av FN-toppmøtet i Johannesburg om berekraftig utvikling, og har også arbeidd aktivt internasjonalt for å oppfylle FNs tusenårsmål. Den norske formannskapen i FN-kommisjonen for berekraftig utvikling førte til ei revitalisering av kommisjonen. Regjeringa har engasjert seg aktivt mot utsleppa av TC-99 frå Sellafield. Britiske styresmakter har gitt løyve til ny reinsemetode som vil redusere utsleppa med over 99 pst. Den økonomiske politikken til Regjeringa er basert på retningslinjene for ei gradvis og varig innfasing av oljeinntektene i økonomien. Den økonomiske politikken skal samtidig føre til ei stabil utvikling i produksjon og sysselsetjing. I tråd med dette la Regjeringa i mai fram eit revidert budsjett for 2004. Behandlinga i Stortinget medførte ein auke i bruken av oljeinntekter på 700 mill. kroner i forhold til framlegget frå Regjeringa. Styringsrenta til Noregs Bank er pr. 1. september 2004 1,75 pst. Det er 1,25 pst. lågare enn på same tid i fjor. Sidan desember 2002 er renta vorten redusert 10 gonger. Kronekursen har gått monaleg ned det siste halvtanna året. Målt med den effektive valutakursen i industrien var krona i september 11 pst. svakare enn i desember 2002. Styrkinga av valutakursen som fann stad i 2002, er dermed reversert. Det er teikn til betring i arbeidsmarknaden. Etter ein nedgang i første halvår 2003 var sysselsetjinga relativt stabil fram til 1. kvartal i år, medan ho sidan har auka noko. Talet på arbeidsledige har gått ned sidan i fjor sommar. Ved utgangen av august var det registrert 97 900 heilt ledige, noko som er 3 900 færre enn på same tid i fjor. Deltakinga i arbeidslivet i Noreg er blant dei høgaste i verda. I fjor var 72,9 pst. av befolkninga mellom 16 og 74 år i arbeid eller søkte arbeid. Deltakinga i arbeidslivet i andre kvartal i år var likevel noko lågare enn i same kvartal i 2003. Regjeringa la i mars fram ei stortingsmelding med framlegg til skattereform. Reforma vil gi eit betre og meir rettferdig skattesystem som vil bidra til auka verdiskaping. Stortinget behandla i juni 2004 framlegget frå Regjeringa til vidare modernisering av Forsvaret i perioden 2005–2008. Det er sett nye og krevjande mål for moderniseringa, som mellom anna skal sikre at overføringa av ressursar frå støtteverksemd til operativ verksemd skal halde fram. Regjeringa har fremja ei stortingsmelding om ytringsfridom. Regjeringa gjekk mellom anna inn for å oppheve forbodet mot politisk reklame i fjernsyn, avgrense det strafferettslege ansvaret for ærekrenkingar og styrkje ytringsfridommen til dei tilsette. Regjeringa meinte dessutan at innsynsprinsippet burde grunnlovfestast. Regjeringa har lagt fram ei stortingsmelding om bustadpolitikken, som vart behandla av Stortinget i juni 2004. Her går det fram at ein i bustadpolitikken framover vil leggje vekt på tiltak som skal gi ein velfungerande bustadmarknad, reduserte byggjekostnader, fleire bustader til vanskelegstilte og fleire tilgjengelege og miljøvennlege bustader. Husbanken skal framleis vere ein bank for dei breie gruppene som skal etablere seg på bustadmarknaden. Regjeringa har lagt fram ein plan for ein heilskapleg innovasjonspolitikk, der målsetjinga er at Noreg skal vere eit av dei mest nyskapande landa i verda. Regjeringa la våren 2004 fram stortingsmeldinga Nasjonal transportplan 2006–2015. Politiske hovudprioriteringar er tryggare vegtrafikk, meir miljøvennleg bytransport, at det skal bli lettare å komme fram i og mellom regionar, eit meir effektivt transportsystem og eit transportsystem som er tilgjengeleg for alle. Regjeringa har følgt opp barnehageforliket i Stortinget. Forskrifter om maksimalsatsar for foreldrebetaling og syskenmoderasjon vart innførte 1. mai 2004. I 2003 vart det oppretta nye plassar til 6 910 barn, og 10 000 fleire barn fekk heiltidsplass. Regjeringa har lagt fram ei stortingsmelding om grunnopplæringa, og Stortinget har slutta seg til innhaldet i meldinga. Som ledd i å følgje opp meldinga blir det utarbeidd ein strategi for kompetanseutvikling i samarbeid med mellom andre Kommunenes Sentralforbund. FN har ei sentral rolle i arbeidet for fred, tryggleik og utvikling og er ein hjørnestein i norsk utanrikspolitikk. Forsvaret held fram med å delta med observatørar og stabspersonell i ei rekkje FN-operasjonar verda over. NATO er utvida med sju nye medlemsland, og Noreg har som ledd i dette teke aktivt del i overvakinga av luftrommet over dei baltiske landa frå april 2004. Regjeringa har vore oppteken av å vidareutvikle samarbeidet mellom EU og NATO. Regjeringa har derfor sett det som positivt at EU tek på seg eit større ansvar for krisehandtering i Europa. Noreg tok del i EUs første militære operasjon i Makedonia i 2003. Regjeringa har like eins ført vidare arbeidet for stabilitet og reformer på Vest-Balkan og har støtta arbeidet med vidare integrering av landa i regionen i det euroatlantiske samarbeidet. Regjeringa har også auka innsatsen i Moldova, Kaukasus og Sentral-Asia. Regjeringa har arbeidd for å gi spørsmål som er knytte til miljø og berekraftig ressursutnytting i nord, større internasjonal merksemd. Noreg har vore ein pådrivar i atomtryggingssamarbeidet med Russland. Det omfattande samarbeidet med Russland er også styrkt gjennom den norske formannskapen i Barentsrådet. Regjeringa har følgt opp det sterke engasjementet for fred og forsoning. På Sri Lanka har Noreg i perioden særleg arbeidd for å halde oppe våpenkvila og hjelpe partane med å finne grunnlag for å ta opp att dei formelle forhandlingane. På Filippinane har Noreg lagt til rette for forhandlingar mellom Regjeringa og kommunistrørsla i landet. Noreg har ført vidare det aktive arbeidet for fred og konfliktløysing i Afrika, der Sudan og Afrikas Horn har vore særleg sentrale innsatsområde. Noregs engasjement for ei varig og fredeleg løysing på konflikten mellom Israel og palestinarane er ført vidare. Det er lagt vekt på at begge partar må bidra til å setje i verk det såkalla Vegkartet for fred. Regjeringa har halde fram arbeidet for ei reform av dei palestinske sjølvstyresmaktene og vore med på å mobilisere internasjonal budsjettstøtte. Gjennom Schengen-samarbeidet er Noreg med i delar av EU-samarbeidet på justisområdet, og det har gjort det mogleg å møte felles utfordringar knytte til mellom anna migrasjonskontroll, grensekontroll og ulike former for grenseoverskridande kriminalitet, her medrekna terrorisme. Noreg tok 13. mai 2004 over formannskapen i Europarådet. Regjeringa har hatt som målsetjing for den seks månader lange formannskapsperioden å setje Europarådet betre i stand til å ta seg av viktige oppgåver med å fremje demokrati, respekt for menneskerettane, godt styresett og å hindre konfliktar. Det har vore særleg viktig å styrkje og effektivisere Menneskerettsdomstolen i Europarådet. Utarbeiding av eit internasjonalt program for å styrkje Noregs omdømme i utlandet har stått sentralt for Regjeringa i planlegginga av 2005-markeringa av oppløysinga av unionen mellom Noreg og Sverige. Ved å opprette Noregsportalen, som er heimesidene til utanriksstasjonane på Internett, har Regjeringa gjort informasjon om Noreg tilgjengeleg på 18 språk. Noreg utvida 1. januar sjøterritoriet frå 4 til 12 nautiske mil. Samtidig vart det oppretta ei tilgrensande sone på 12 nautiske mil utanfor sjøterritoriet for kontrollformål. Det har gitt Noreg eitt av dei mest moderne regima i verda for kystnære farvatn og set styresmaktene betre i stand til å møte aktuelle miljøutfordringar. Dei nordiske landa er vortne einige om eit nytt miljøhandlingsprogram for perioden 2005–2008. Programmet legg spesiell vekt på dei nordiske landa sitt internasjonale arbeid på miljøområdet. To globale konvensjonar som forbyr og regulerer handelen av helse- og miljøfarlege kjemikaliar, Stockholm-konvensjonen og Rotterdam-konvensjonen, er sette i kraft i 2004. Regjeringa har styrkt den norske deltakinga i det internasjonale forskingssamarbeidet gjennom rammeprogrammet for forsking og utvikling i EU, mellom anna gjennom særskilde stimuleringsmidlar. Regjeringa la i august 2004 fram rapporten «EU sin Lisboa-strategi i eit norsk perspektiv». Lisboa-strategien har som mål at EU innan 2010 skal bli den mest konkurransedyktige økonomien i verda. Bruttonasjonalproduktet (verdiskapinga) for Fastlands-Noreg auka med berre 0,6 pst. frå 2002 til 2003 ifølgje førebels nasjonalrekneskapstal. Veksttakta i norsk økonomi auka likevel klart gjennom året, og Noreg er no inne i ein ny konjunkturoppgang. Oppsvinget heldt fram i 2. kvartal 2004, og også statistikken etter 2. kvartal støttar opp under inntrykket av oppgang. Også i internasjonal økonomi synest konjunkturoppgangen å vere godt i gang etter at veksten tok seg opp mot slutten av 2003. Ved utgangen av 2003 syner statsrekneskapen at verdien av Statens petroleumsfond er 847 milliardar kroner. Marknadsverdien av fondet har sidan auka til 942,4 milliardar kroner fram til utgangen av 2. kvartal 2004. Av denne auken var 51,7 milliardar kroner overføring til fondet. Regjeringa vil innføre etiske retningslinjer for forvaltninga av Statens petroleumsfond slik det er gjort greie for i revidert nasjonalbudsjett for 2004. Konsumprisindeksen auka med 2,5 pst. i 2003. Prisveksten utanom energi og justert for avgiftsendringar var 1,1 pst. I dei første åtte månadene var konsumprisane 0,1 prosentpoeng høgare enn i same periode i fjor, medan indeksen utanom energi og justert for avgiftsendringar auka med 0,2 prosentpoeng. Driftsbalansen overfor utlandet viste eit overskott på 105,2 milliardar kroner i første halvår, om lag 9 milliardar kroner høgare enn i same periode i fjor. Noregs nettofordringar overfor utlandet auka med om lag 122 milliardar kroner i første halvår i år. I 2003 var nettoproduksjonen av olje, gass og NGL i Noreg på 262,2 mill. Sm3 oljeekvivalentar (o.e.), mot 258,7 mill. Sm3 o.e. året før. Olje, inkludert NGL, stod for over 70 pst. av volumet. Produksjonsauken frå 2002 til 2003 kjem av ein sterk auke i produksjonen av gass og NGL, medan råoljeproduksjonen viste ein liten nedgang. Verdien av olje- og gasseksporten var i 2003 på i underkant av 300 milliardar kroner. Det er noko høgare enn i 2002. Netto kontantstraum til staten frå petroleumsverksemda var i fjor på 174 milliardar kroner. I 2003 var den gjennomsnittlege oljeprisen om lag 29 USD/fat, som er det høgaste prisnivået sidan første halvdelen av 1980-åra. Mellom anna krig i Irak, OPECs regulering av oljeproduksjonen og sterk auke i etterspørselen mot slutten av året forklarer det høge prisnivået. I 2004 har oljeprisen lege på 30–45 USD/fat. Regjeringa la i mai i år fram ei stortingsmelding om petroleumsverksemda. Meldinga tek for seg utfordringar og tiltak knytte til å sikre langsiktig verdiskaping på norsk kontinentalsokkel. I stortingsmeldinga vart regjeringsvedtaket om heilårig petroleumsverksemd i området Lofoten–Barentshavet lagt fram. Vedtaket innebar at det ikkje skal opnast for vidare petroleumsverksemd i Nordland VI no. Ei nærare vurdering av dette spørsmålet vil finne stad når den samla forvaltningsplanen for Barentshavet ligg føre. For Barentshavet vart det vedteke å opne for vidare heilårig petroleumsverksemd i dei områda sør i Barentshavet som alt er opna, med visse unntak. Under behandlinga av meldinga i Stortinget slutta eit fleirtal seg til regjeringsvedtaket. I tildelinga i førehandsdefinerte område 2003 vart til saman 19 utvinningsløyve tildelt 13 selskap. I 2004 er det i den 18. konsesjonsrunden tildelt 16 utvinningsløyve til 16 selskap. I juli 2004 fullførte staten eit sal av om lag 117 mill. aksjar i Statoil ASA. Av dette salet vart 100 mill. aksjar plasserte hos norske og internasjonale institusjonelle investorar og 17 mill. aksjar vart selde til privatpersonar i Noreg og EØS-området. Etter salet eig staten 76,3 pst. av aksjane i Statoil ASA. Regjeringa la i desember 2003 fram ei stortingsmelding om trygging av straumforsyninga, som vart behandla av Stortinget i mai 2004. I meldinga blir det drege opp ein strategi for sikrare energiforsyning. Elektrisitetsforsyninga var i 2003 prega av svikten i tilsiget til norske og svenske vassmagasin hausten 2002, og kraftprisane låg på eit høgare nivå enn det som har vore vanleg dei siste åra. Både produksjonen og forbruket av elektrisitet i 2003 vart lågare enn gjennomsnittet for dei seinare åra. Samla var elektrisitetsproduksjonen 107 TWh, medan elektrisitetsforbruket var 115 TWh. Det siste året er det gitt konsesjon for vasskraftprosjekt med ein gjennomsnittleg årsproduksjon som svarer til om lag 0,5 TWh. Enova, som har ansvaret for det arbeidet staten gjer for å få til ei omlegging av energibruk og energiproduksjon, har i 2003 inngått avtaler med eit samla kontraktfesta energiresultat på om lag 1,8 TWh. I august i år la Regjeringa fram ei ny gassmelding for Stortinget. I meldinga er det mellom anna greidd ut om det er mogleg å auke bruken av gass innanlands, og ho dreg opp rammene for arbeidet med å opprette ein sertifikatmarknad for fornybar elektrisitet. Regjeringa la fram ein stortingsproposisjon om supplering av Verneplan for vassdrag i juni 2004. I proposisjonen foreslår Regjeringa å verne ytterlegare 52 vassdrag mot kraftutbygging, som svarer til eit utbyggingspotensial på om lag 7,3 TWh pr. år. Med forslaget frå Regjeringa vil den samla verneplanen for vassdrag omfatte over 390 vassdrag med eit kraftpotensial på om lag 43,5 TWh per år. Bygging av nye fregattar er det største investeringsprosjektet i Forsvaret for tida, og den første fregatten av Fridtjof Nansen-klassa vart i samsvar med planen sjøsett i Spania i mai i år. Med verknad frå 1. januar 2004 vart den nye institusjonen Innovasjon Noreg oppretta, basert på verkemidla i det tidlegare Statens nærings- og distriktsutviklingsfond, Norges Eksportråd, Norges Turistråd og Statens rettleiingskontor for oppfinnarar. I 2003 vart 3 524 prosjektsøknader med eit samla budsjett på 5,6 milliardar kroner godkjende innanfor SkatteFUNN-ordninga. Skattefrådraget for prosjekta er rekna til 1 659 mill. kroner, som er om lag 1 milliard kroner meir enn året før. Som eit ledd i oppfølginga av regjeringsplanen for ein heilskapleg innovasjonspolitikk la Regjeringa i mai 2004 fram ein strategiplan for entreprenørskap i utdanninga. Regjeringa har prioritert arbeidet med forenkling og tilrettelegging for næringslivet. Ein tilstandsrapport for eit enklare Noreg, som vart lagd fram i november 2003, viste god framgang for dei aller fleste av tiltaka. Som eit bidrag til å redusere skjemaveldet har Regjeringa lagt vekt på arbeidet med å samordne elektronisk innrapportering. Altinn-løysinga vart sett i drift våren 2004. Regjeringa følgjer opp eNoreg 2005 og har lagt fram ein ny tilstandsrapport om utviklinga av informasjonssamfunnet. Det blir i særleg grad lagt vekt på å følgje opp arbeidet med IT i offentleg sektor. Regjeringa har i samarbeid med marknadsaktørane sett i gang arbeidet med å leggje forholda til rette for allmenn bruk av elektronisk signatur. I april 2004 la Regjeringa fram ei stortingsmelding om skipsfart. Om lag 150 000 personar er sysselsette i reiselivsnæringane, og næringa står for om lag 4,4 pst. av BNP. I 2003 var det 23,5 mill. gjestedøgn på dei kommersielle overnattingsstadene, som var ein nedgang på 2 pst. i forhold til året før. Dei første fem månadene i 2004 viste ein auke i hotellovernattingar på 4 pst. i forhold til tilsvarande periode i 2003. Regjeringa har lagt fram ein proposisjon som omhandlar strategi, kapitalisering og organisering av Statkraft. Nærings- og handelsdepartementet overtok forvaltninga av eigardelane som staten har i det nye selskapet DnB NOR, 30. mars 2004. Staten selde i mars 2004 om lag 171 mill. aksjar i Telenor til ein samla verdi av over 8,3 milliardar kroner. Staten eig no 53,1 pst. av aksjane i Telenor ASA, og likviditeten i aksjen har auka. I 2003 vart 280 personar drepne i vegtrafikken. Det er 30 færre omkomne enn i 2002. I 2003 omkom 5 personar i jernbane- og tunnelbaneulykker og 4 personar i luftfartsulykker. Regjeringa legg i det langsiktige sikringsarbeidet i alle transportsektorar til grunn ein visjon om at det ikkje skal skje ulykker med drepne eller livsvarig skadde. I 2003 var automatisk trafikkontroll (ATK) i drift i alle fylke, med over 280 fotoboksar på ei vegstrekning på over 1 100 km. For å betre trafikktryggleiken er det frå 1. januar 2004 innført eit system med prikkbelastning av førarkort. Nye forskrifter for førarkort og føraropplæring vart sette i verk 1. mars 2004. Gjennom ei ny belønningsordning har Regjeringa tildelt 75 mill. kroner til drift og investeringar i lokal kollektivtransport i større byområde. Midlane går til tiltak for overføring av trafikk frå personbil til buss og bane. Både person- og godstrafikken med tog er for første gong på fleire år inne i ei positiv utvikling. Særleg har godstrafikken med jernbane hatt ein markant auke, noko som er positivt for miljøet og trafikktryggleiken. Det nye tryggingssystemet for nødkommunikasjon på jernbane, GSM-R, er utbygt og teke i bruk for første gong i Noreg på strekninga Bodø–Rognan. I 2004 blir GSM-R utbygt vidare på Rørosbanen, Raumabanen og resten av Nordlandsbanen. Det er gjennomført tiltak mot støy langs veg- og jernbanenettet. Grenseverdiane for støy som er fastsette i forskrifta i forureiningslova, vil i hovudsak vere nådde i 2004. Ekspertgruppa som Samferdselsdepartementet sette ned for å vurdere potensialet og tiltak for 0-utsleppsteknologi i transportsektoren la fram rapport i mai 2004. For å gi eit betre tilbod i drosjenæringa har eit framlegg om at offentlege styresmakter ikkje lenger skal regulere talet på drosjeløyve, vore ute på høyring. Det er gjort framlegg om at dagens behovsprøving skal bli erstatta av ei ordning som byggjer på kvalifikasjonar. For å sikre at kjøp av transporttenester på kyststrekninga Bergen–Kirkenes ikkje blir unødvendig kostbare, er ruta lagt ut på anbod for perioden 2005–2012. Regjeringa har sendt på høyring eit framlegg om å oppheve eineretten for Posten Noreg AS frå 1. januar 2007. Effektiviseringa og omorganiseringa av Statens vegvesen blir gjennomført som føresett. Det er venta monalege økonomiske gevinstar som vil komme trafikantane til gode. Avinor AS har begynt på ei omfattande omstilling med sikte på å redusere driftskostnadene. Omstillinga vil gjere selskapet betre i stand til å vidareutvikle flyplassnettet i alle delar av landet. Eigarskapen til Flytoget AS vart 1. juli 2004 overført frå Samferdselsdepartementet til Nærings- og handelsdepartementet. Flytrafikken målt i talet på passasjerar som har komme og reist over norske lufthamner, viste i 2003 ein auke på 2,4 pst. samanlikna med 2002. I første halvår 2004 har flytrafikken auka ytterlegare. Det er forhandla fram ei jordbruksavtale mellom staten, Norges Bondelag og Norsk Bonde- og Småbrukarlag og ei reindriftsavtale mellom staten og Norske Reindriftsamers Landsforbund. Regjeringa la fram eigne proposisjonar for dei to avtalene, som fekk tilslutning i Stortinget. Mattilsynet vart oppretta 1. januar 2004. Det skal ha eit samla ansvar for å følgje matvarene gjennom heile produksjonskjeda frå innsatsvarer til ferdig mat. Matforvaltningsreforma er basert på ei modernisert lovgiving og ei effektiv organisering som tek vare på heilkjedeperspektivet. Det er gjennomført ein omfattande forenklings- og desentraliseringsprosess knytt til tilskottsordningar på jord- og skogbruksområdet. Fleire tilskottsordningar er slått saman, og avgjerdsmakta for midlane er flytta frå fylkesmannen til kommunane. Det er gjennomført eit større strategiarbeid for Statskog SF. Framover vil føretaket bruke areala sine meir aktivt til viktige samfunnsoppåver som skogvern, friluftsformål og lokal næringsutvikling. Den nye konsesjonslova tok til å gjelde 1. januar 2004. I den nye lova er arealgrensa for kjøp av eigedom med hus på heva til 100 dekar når ikkje meir enn 20 dekar av dei er fulldyrka mark. Vidare er priskontrollen fjerna for eigedommar det bur folk på som blir selde for 750 000 kroner eller mindre. Det er innført garanterte kvotar i fisket etter torsk for heile kystflåten. Det gjer det mogleg med tilpassing til eige driftsmønster, reduksjon i kappfiske og til å leggje større vekt på kvalitet. Arbeidet med å betre driftsvilkåra for fiskeflåten er ført vidare for å betre lønnsemda for fartøya og skape grunnlag for fornying. Einings- og strukturkvoteordningar er innførte for så å seie alle fartøy over 15 meter. Noreg og EU vidarefører arbeidet med å betre fangstmønsteret for botnfisk i Nordsjøen. Det er sett i verk vernetiltak for å auke bestanden av norsk kysttorsk. Ved årsskiftet 2003/2004 vart det tildelt 50 nye konsesjonar for oppdrett av laks og aure. Våren 2004 vart det også for første gong utlyst konsesjonar for havbeite av kamskjell og hummar etter den nye havbeiteforskrifta. Det vart sett ei ramme på 20 løyve for kvar havbeiteart. Som ledd i arbeidet med ei meir effektiv og forenkla kontrollform i oppdrettsnæringa vart det i mars 2004 fastsett eiga forskrift om krav til internkontroll som oppfyller akvakulturlovgivinga. Regjeringa har forenkla gjeldande reglar for flytting av konsesjonar til oppdrett av matfisk av laks og aure, som mellom anna inneber at det er opna for flytting over kommunegrenser. I 2003 eksporterte Noreg fisk og fiskeprodukt for om lag 26,3 milliardar kroner, som er ein nedgang på 2,4 milliardar kroner i forhold til året før. Reduksjonen kjem av nedgang i prisen for enkelte fiskeslag. Det rådgivande utvalet for marin verneplan overleverte framlegget sitt i juni 2004. Forhold som gjeld fiskehelse, fiskevelferd og tryggleik og kvalitet ved sjømat, har fått aukande merksemd ved internasjonal handel med sjømat. Arbeidet på dette området er derfor intensivert. Som grunnlag for forvaltningsplanen for Barentshavet har ein mellom anna greidd ut konsekvensane av fiskeriaktivitet og skipstrafikk. Utgreiingane vart sende på omfattande høyring i juni 2004. Regjeringa har ført vidare og styrkt ytterlegare satsinga på marin forsking. Det gjeld særleg arbeidet for å identifisere og realisere synergipotensialet mellom landbruksforsking og marin forsking. Prosjektet «Blå-grønn matallianse» er sett i gang for å greie ut ulike modellar for organisering av forskinga innanfor desse sektorane. Regjeringa arbeider aktivt for å styrkje tryggleiken til sjøs. Det er oppretta ein statleg slepebåtberedskap for Nord-Noreg, og det er innført seglingsleier for skip med farleg og forureinande last på dei mest utsette områda utanfor Finnmark. Dialogen med det russiske transportministeriet om vidareutvikling av samarbeidet på området for sjøtryggleik og oljevernberedskap har halde fram i 2004. Prosjekteringa av ein trafikksentral for Nord-Noreg i Vardø er sett i gang. Oppryddinga av oljeforureining etter den tragiske «Rocknes»-ulykka utanfor Bergen vinteren 2004 vart avslutta sommaren 2004. Det er sett i gang ei evaluering av ulykka. Stortinget vedtok ei ramme på 50 mill. kroner i fiskeristøtte for 2004 etter at det vart brott i forhandlingane mellom staten og Norges Fiskarlag. I tråd med stortingsvedtak i juni 2004 er hovudavtala for fiskerinæringa mellom staten og Norges Fiskarlag sagt opp med verknad frå 1. januar 2005. I lønnsoppgjera i LO/NHO-området, som i stor grad danna mønster for dei andre oppgjera, vart det gitt generelle tillegg og i enkelte område låglønnstillegg. Oppgjera i staten og kommunane blir gjennomførte som sentrale forhandlingar, og partane vart samde etter mekling. I drøftingane om pensjonsreguleringa vart det semje mellom staten, Norsk Pensjonistforbund og Landsorganisasjonen i Noreg om reguleringa av grunnbeløpet i folketrygda frå 1. mai 2004. Funksjonshemmedes Fellesorganisasjon valde å ikkje slutte seg til avtala. Ny konkurranselov tok til å gjelde 1. mai 2004. Lova har forbod mot konkurranseskadelege handlingar samt meldeplikt for fusjonar og skjerpa sanksjonsreglar. Nye lovreglar som opnar for konkurranse i marknaden for kommunale pensjonsordningar tok til å gjelde 1. januar 2004. Lov om samanslåing av sikringsfondet til spare- og forretningsbankane tok til å gjelde 1. juli 2004. Regjeringa har gjort framlegg om ny lov om bokføring og lovframlegg om innføring av internasjonale rekneskapsstandardar. Regjeringa har komme med framlegg til ny lovgiving om livsforsikringsverksemd basert på nye prinsipp for overskottsdeling. Etter framlegg frå Regjeringa har Stortinget vedteke ei ny lov om finansiell trygdgiving. Lova gjennomfører EØS-reglar som har til formål å styrkje stillinga til finansielle kreditorar. Regjeringa har vedteke at det skal gjelde sentrale retningslinjer om karantene og saksforbod for embets- og tenestemenn som går over i ny stilling utanfor staten. Formålet med retningslinjene er å hindre at private aktørar får tilgang til sensitiv og strategisk viktig informasjon om statlege verksemder. Regjeringa har vedteke ei målsetjing om at det i fem prosent av alle statlege nytilsetjingar dei to neste åra skal vere personar med nedsett funksjonsevne. Statskonsult er frå 1. januar 2004 omdanna til eit heileigd statleg aksjeselskap. I oktober 2003 vart det oppnemnt eit utval som mellom anna skal vurdere finansiering av dei politiske partia og verksemda til folkevalde grupper. Stortinget har slutta seg til framlegget frå Regjeringa om at pionerdykkarane skal få oppreising og økonomisk kompensasjon. Regjeringa la i desember 2003 fram stortingsmeldinga «Et velfungerende arbeidsmarked». Stortinget drøfta meldinga og slutta seg til ho våren 2004. Regjeringa har følgt opp erklæringa frå partane om å vidareføre intensjonsavtala om eit meir inkluderande arbeidsliv, m.a. gjennom nye sjukmeldingsreglar. Som ein del av det vidare arbeidet med avtala vil partane auke innsatsen mot mobbing i arbeidslivet. Det partssamansette Arbeidslivslovutvalet la fram innstillinga si i februar i år, og innstillinga har vore på omfattande høyring. Regjeringa har komme med framlegg til den første delen av ei ny straffelov. Framlegget legg til rette for ein streng reaksjon mot dei som gjer seg skuldige i alvorleg eller omfattande kriminalitet. Samtidig blir ei human og fleksibel straffeforfølging ført vidare. Regjeringa har lagt fram ein handlingsplan mot vald i nære relasjonar for perioden 2004–2006. Regjeringa har lagt fram ein handlingsplan mot økonomisk kriminalitet. Regjeringa har oppretta «Politiets utlendingseining», som er ei ny nasjonal eining i politiet som skal effektivisere arbeidet med asyl- og utlendingssaker. Arbeidet med politireforma er ført vidare. Regjeringa har sendt på høyring framlegg om korleis politiet kan få betre metodar for å førebyggje kriminalitet. Regjeringa har oppnemnt eit utval som skal vurdere endringar i reglane om DNA-profilar til bruk i straffesaker. Stortinget har vedteke framlegget frå Regjeringa om å styrkje rettane for foreldre til barn som er døde som følgje av straffbare handlingar. Den straffeprosessuelle stillinga til fornærma og pårørande skal styrkjast ytterlegare, og Regjeringa har derfor sett ned eit utval som skal foreslå lovendringar om det. Regjeringa har lagt fram ei stortingsmelding om samfunnstryggleik og sivilt-militært samarbeid. I meldinga blir det greidd ut om totalforsvaret i lys av endringar i trusselbiletet og moderniseringa i Forsvaret, og det blir gitt ei oversikt over tryggingstiltak innanfor ulike samfunnssektorar. Etter framlegg frå Regjeringa har Stortinget vedteke ei ny organisering av den sivile rettspleia på grunnplanet og at uomstridde krav skal kunne tvangsinndrivast utan at fordringshavaren først må bringe saka inn for domstolane. Stortinget har vedteke endringar i tomtefestelova, mellom anna om innløysing av festetomter og regulering av festeavgifta. Stortinget har vedteke reglar som opnar for at det blir oppretta prøveordningar med sprøyterom for stoffavhengige. For å styrkje redningsberedskapen på Svalbard vart det inngått ein ny kontrakt om leige av helikopterteneste på øygruppa som gjeld frå 1. april 2004. Avtala omfattar to helikopter med avansert redningsutstyr. Regjeringa har lagt fram ei stortingsmelding om erstatningsordning for krigsbarn og erstatningsordningar for romanifolket/taterar og eldre samar og kvenar som ikkje har fått den skolegangen dei har hatt krav på. Stortinget har etter framlegg frå Regjeringa oppretta Romanifolkets fond, som er ei kollektiv erstatning for dei overgrepa romanifolket/taterane er vortne utsette for. Det er lagt fram ein odelstingsproposisjon med framlegg om å gi innvandrarane rett og plikt til norskopplæring og samfunnskunnskap. Lov om introduksjonsordning for nye innvandrarar tok til å gjelde som ei obligatorisk ordning for kommunane frå 1. september 2004. Formålet med lova er å gjere det lettare for nye innvandrarar å få delta i yrkes- og samfunnslivet. Regjeringa har gjennomført ei rekkje tiltak for å redusere talet på asylsøkjarar og effektivisere saksbehandlinga av utlendingssaker. Kommunal- og regionaldepartementet og Kommunenes Sentralforbund har gjennom eit samarbeidsprosjekt invitert alle kommunane i landet til å vurdere om kommunegrensene deira er tilpassa framtidige utfordringar. Fylkesmannsembeta har fått ei meir aktiv rolle i arbeidet med å stimulere til omstilling og modernisering i kommunane. Frå januar 2004 er det sett i gang ei rekkje forsøk med kommunal oppgåvedifferensiering og forsøk med einskapsfylke. Regjeringa oppnemnde i mars 2004 lokaldemokratikommisjonen. Kommisjonen skal finne forklaringar på kvifor lokaldemokratiet ser ut til å vere svekt, og peike på tiltak som kan styrkje det. Effektutvalet leverte rapport i januar 2004. Utvalet har analysert verknadene av den statlege innsatsen i vid forstand for regional utvikling og distriktspolitiske mål. Regjeringa har lagt fram ei stortingsmelding om tiltakssona i Finnmark og Nord-Troms, som vart behandla i Stortinget i mai 2004. Det følgjer av meldinga at tiltakssona skal vidareførast. Regjeringa sette i februar 2004 ned eit utval som skal sjå på kva handlingsrom EØS-avtala og ESA-retningslinjene gir for nasjonale verkemiddel innanfor distrikts- og regionalpolitikken. Som eit ledd i å gjere plan- og bygningslova enklare er det frå 1. juli 2004 innført reglar som inneber at kommunar må betale tilbake byggjesaksgebyr når dei ikkje held fristen på 12 veker for behandling av byggjesaker. Det er oppnådd semje med prosessindustrien om eit opplegg som sikrar monalege utsleppsreduksjonar av klimagassar frå norsk industri. Delar av utsleppsreduksjonane skal skje innanfor eit nasjonalt kvotesystem frå 2005. Regjeringa har innført ei refusjonsordning som er knytt til avgifta på dei sterke klimagassane HFK og PFK. Systemet vil samla sett redusere bruken av desse gassane og stimulere til innsamling for gjenvinning og destruksjon. Regjeringa har oppretta nasjonalparkar i Junkerdalen, Dovre og Skarvan og Roltdalen. Det er oppretta 19 nye landskapsvernområde, 55 nye naturreservat, 13 nye fuglefredingsområde, eitt plantefredingsområde og 8 biotopvernområde. I tillegg er 26 tidlegare verneområde utvida, og av dei er 3 nasjonalparkar. 23 nye friluftsområde er sikra, og av dei er 18 strandområde. Regjeringa har lagt til rette for at nasjonalparkane i større grad kan gi grunnlag for verdiskaping ved å oppheve det generelle forbodet mot kommersiell turisme i vernevedtektene for nasjonalparkane Saltfjellet/Svartisen, Reisa og Jotunheimen. Det er sett i gang eit samarbeid med Norges Skogeierforbund om frivillig skogvern. Søknaden frå Noreg til UNESCO om å føre opp Vegaøyane på den prestisjetunge Verdsarvlista er teken til følgje. Stortingsmeldinga om kulturminne var varsla i 2004. Meldinga vil bli lagt fram i vårsesjonen 2005. Stortinget har behandla meldinga «Rovdyr i norsk natur». Det blir lagt opp til forvaltning gjennom regionale rovviltregionar med eigne nemnder, klare nasjonale mål for bestanden, betre samordning av landbrukspolitiske og miljøpolitiske verkemiddel og eit nytt erstatningssystem for husdyr og tamrein. For å styrkje arbeidet med opprydding i forureina sjøbotn er det oppretta eit breitt samansett nasjonalt råd for forureina sediment. Gjennom ei endring i avfallsdefinisjonane i forureiningslova har næringslivet fått ansvaret for å ta hand om alt eige avfall. Ny lov om rett til miljøinformasjon tok til å gjelde 1. januar 2004. Frå same tidspunkt sette Regjeringa ned ei klagenemnd som skal behandle klager over avslag på innsyn hos private bedrifter. Innsatsen mot mobbing i barnehagar, skolar og fritidsmiljø er styrkt gjennom arbeidet med «Manifest mot mobbing», og arbeidet skal førast vidare. Innsatsen blir evaluert, og lokale prosjekt viser klare positive verknader. Innsatsen mot barnepornografi og anna uønskt innhald på Internett har vore omfattande, mellom anna gjennom tiltaksplanen «Barn, unge og Internett» og internasjonalt samarbeid. Noregs oppfølgingsrapport til FNs spesialsesjon om barn vart send over til FN i februar 2004. 1. januar 2004 overtok statlege styresmakter det overordna ansvaret for familievernet og dei oppgåvene innanfor barnevernet som fylkeskommunane tidlegare hadde ansvaret for. Denne reforma var eit ledd i arbeidet med å styrkje den faglege utviklinga av tenestetilbodet, betre den økonomiske styringa av verksemda, betre samarbeidet mellom forvaltningsnivåa og sikre auka fagleg støtte til kommunane. Regjeringa la i juni fram ein odelstingsproposisjon for Stortinget med framlegg om at sambuarar med felles barn automatisk skal få felles foreldreansvar når farskapen er erkjent og foreldra har skrive under ei sambuarerklæring. Regjeringa har med verknad frå 1. oktober 2003 innført eit nytt bidragsregelverk. Etter det nye regelverket skal ein ta utgangspunkt i kva det kostar å forsørgje barnet, og denne kostnaden skal fordelast mellom foreldra i forhold til inntektene deira. Det blir også teke omsyn til kor mykje samvær den bidragspliktige har med barnet, og bidragsevna til den bidragspliktige. Forbodet mot røyking på serveringsstader tok til å gjelde 1. juni 2004. Stortinget har vedteke ny lov om matproduksjon og mattryggleik. Den nye lova regulerer alle forhold i samband med produksjon, bearbeiding og distribusjon av innsatsvarer og næringsmiddel, medrekna drikkevatn, all bruk av innsatsvarer og alle forhold som gjeld plante- og dyrehelse. Frå 1. november 2003 vart det lov å selje visse reseptfrie legemiddel utanom apotek, noko som har gjort det lettare å få tak i desse legemidla. I januar 2004 vart det oppretta eit nasjonalt reseptregister for legemiddel. For å styrkje beredskapen mot verdsomfattande influensaepidemiar er det inngått avtale om å opprette eit beredskapslager av legemiddel mot influensa. Vidare skal det gjerast avtale om ei garantiordning for leveranse av vaksinar. Opptrappingsplanen for psykisk helse 1999–2006 (2008) er følgd opp i tråd med intensjonane i Stortinget. Stortinget har vedteke endringar i lova om pasientrettar som gir pasientane rett til behandling privat eller i utlandet når retten til behandling innan ein fastsett frist ikkje er oppfylt. I tillegg er retten til fritt å velje sjukehus utvida. Det er stadig kortare ventetider og færre som ventar ved sjukehusa. Ventetida for dei som har motteke behandling eller utgreiing, er vorten redusert med 14 pst. frå 1. tertial 2003 til 1. tertial 2004. Nasjonalt kunnskapssenter om vald og traumatisk stress er oppretta i 2004 for å auke kunnskap og kompetanse i alle delar av hjelpeapparatet som skal ta seg av valdsutsette og andre traumatiserte grupper. Flyktningar er ei særskild målgruppe for den auka innsatsen. For å sikre betre vern for jenter som kan bli utsette for kjønnslemlesting, har Stortinget vedteke endringar i lova om kjønnslemlesting. Stortingsmeldinga om kvalitet i dei kommunale pleie- og omsorgstenestene er følgd opp gjennom eit forpliktande samarbeid med Kommunenes Sentralforbund. Eit betre harmonisert lovverk for dei kommunale helse- og sosialtenestene er under utgreiing, og framlegga frå Regjeringa til enklare og meir rettferdige brukarbetalings- og finansieringsordningar har vore på høyring. Regjeringa har lagt fram ei utgreiing om rusmiddelsituasjonen og om tiltak for å førebyggje og behandle rusmiddelproblem. Regjeringa har sett i verk rusreforma i tråd med intensjonane i Stortinget. Regjeringa har gjort framlegg til revisjon av alkohollova. Oppfølginga av tiltaksplanen mot fattigdom har i 2004 mellom anna omfatta ei ytterlegare styrking av arbeidsretta tiltak for langtidsmottakarar av sosialhjelp og innvandrarar og auka innsats for å skaffe alle ein stad å bu. Pensjonskommisjonen la fram rapporten sin i januar 2004, og rapporten har vore på høyring. Utvalet som har greidd ut ulike organisasjonsløysingar for ei samordning av Aetat, trygdeetaten og sosialtenesta, leverte rapport i juni i år. Det nasjonale kvalitetsvurderingssystemet i grunnopplæringa er innført. Om lag 32 000 lærarar har fullført eller held på med etterutdanning i pedagogisk bruk av IKT. Det nasjonale prosjektet «LærarIKT» står sentralt i denne satsinga, samtidig som interne opplegg på skolane viser ein sterk vekst. Evalueringa viser at «LærarIKT» har ført til auka IKT-kompetanse hos lærarane, og til ei positiv holdning til bruk av IKT i undervisning og opplæring. Regjeringa har følgt opp utgreiinga om felles lovverk for høgare utdanning, og det er fremja ein odelstingsproposisjon med framlegg til ny lov med stor grad av likestilling mellom statlege og offentlege universitet og høgskolar. Regjeringa har oppnemnt eit utval som skal gjennomgå verksemda til universitetsmusea. Frå hausten 2004 er det oppnemnt ein ny nasjonalkommisjon for UNESCO for ein periode på fire år. Med verknad frå 15. juni 2004 er Utdanningsdirektoratet oppretta og i verksemd som eit viktig verkemiddel i den nasjonale utdanningspolitikken. Regjeringa la hausten 2003 fram ei stortingsmelding om modernisering av Lånekassa. Frå studieåret 2004/2005 er det innført endringar i finansieringsordningane gjennom Lånekassa for studentar i utlandet. Målet med endringane er å støtte opp om at studentane skal kunne velje fritt ved utdanning i utlandet, samtidig som ein ønskjer å leggje meir vekt på kvalitet, større geografisk spreiing av norske studentar i utlandet og auka rekruttering av studentar til ikkje-engelskspråklege land. Handlingsplanen for Kompetansereforma er oppsummert. Rapporten viser at dei planlagde tiltaka i all hovudsak er gjennomførte og at det er komme på plass ei rekkje gode ordningar som gjer det enklare for vaksne å ta del i opplæring og kompetanseutvikling. Regjeringa har ført vidare arbeidet i Forum for kompetanse og arbeidsliv som møteplass for styresmakter, partane i arbeidslivet og utdanningsinstitusjonar. For å trappe opp den norske forskingsinnsatsen, særleg innanfor petroleumsforsking, er kapitalen i Fondet for forsking og nyskaping auka med 1 milliard kroner til 32,8 milliardar kroner i 2004. Noregs forskingsråd har gjennomført ei større omorganisering frå hausten 2003, m.a. med sikte på å bli ein meir open arena for brukarane. Flyvêrtenesta, som tidlegare har vorte utført fullt ut ved Meteorologisk institutt, er omorganisert frå 1. januar 2004. Oppgåvene er delvis tekne over av Avinor AS. Oppslutninga om Den norske kyrkja er stabil når det gjeld medlemstal og kyrkjelege handlingar. Reforma av trusopplæringa er igangsett. Det er innført nye tenesteordningar for prostar og prestar som grunnlag for ei leiings- og organisasjonsutvikling av prestetenesta. Ved behandlinga i Stortinget av kulturmeldinga frå Regjeringa er det skapt ei brei politisk plattform for ønsket om ein aktiv kulturpolitikk i åra som kjem. H.M. Kong Harald la i september ned grunnsteinen for det nye operahuset i Bjørvika. I april vart grunnsteinen for eit nytt teaterbygg for Hålogaland Teater i Tromsø lagt ned. Det er inngått avtale om nye lokale for Statsarkivet i Trondheim som ei oppfølging av ønske i Stortinget om å utvikle eit senter for arkiv, bibliotek og museum i Trondheim. Det nye sikringsmagasinet i Oslo for Nasjonalbiblioteket vart ferdig sommaren 2004, og arbeidet med å rehabilitere nasjonalbibliotekbygningen er sett i gang. Kulturministerrådsmøtet i EU har peikt ut Stavanger og omegn til europeisk kulturhovudstad i 2008. Det er lagt fram ein odelstingsproposisjon med framlegg om endringar i kulturminnelova og lov om miljøvern på Svalbard. Det skal gi grunnlag for å ratifisere UNESCO-konvensjonen om ulovleg import og eksport av kulturgjenstandar. H.M. Kongen har med verknad frå 1. januar 2004 sagt frå seg disposisjonsretten over store delar av Bygdø Kongsgård. Norsk Folkemuseum har teke over forvaltningsansvaret med sikte på å utvikle området til eit moderne og heilskapleg publikumsanlegg, som m.a. skal formidle historisk landbruk. Det er lagt fram ei stortingsmelding om dei økonomiske rammevilkåra for filmproduksjon. Det er lagt fram ein odelstingsproposisjon med framlegg om å endre reglane for eigarskap i dagspresse og kringkasting. Det er vedteke endringar i reglane om reklameavbrott og identifikasjon av sponsorar i kringkasting. Vedtektene for NRK er endra. Endringane inneber ei presisering av NRKs allmennkringkastaroppdrag. Det er for 2004 fordelt midlar frå overskottet i Norsk Tipping AS til kulturformål med 180 mill. kroner og til idrettsformål med 1 200 mill. kroner. Av fordelinga til idrettsformål er det sett av 679 mill. kroner til idrettsanlegg, 340 mill. kroner til Norges Idrettsforbund og Olympiske komité, 120 mill. kroner til direkte tilskott til arbeid for barn og unge i lokale lag og foreiningar og 61 mill. kroner til andre idrettsformål."
