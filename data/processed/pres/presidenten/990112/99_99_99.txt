 Fleire har ikkje bede om ordet til sak nr. 2.

(Votering, se side 1476)





                    

 Sak nr. 4 på dagens kart er dermed ferdigbehandlet.




Hans J. Røsjorde gjeninntok her presidentplassen.





                    
                    
                    

 Presidenten vil påpeke overfor taleren at en beskrivelse av en statsråd slik som det fremgikk av innlegget, neppe vil tjene til å bibeholde et godt klima her i salen. Den type verbale utslipp mener presidenten ikke er i tråd med vanlig, god skikk her i huset. 




Videre skal all tale rettes til presidenten.




Det var eit sitat, president!




Jeg håper at mitt svar på representanten Langelands interpellasjon kan bidra til større klarhet, både når det gjelder enkelte faktaopplysninger og når det gjelder hvilke oppgaver vi står overfor både nasjonalt og internasjonalt. Jeg vil samtidig benytte anledningen til å orientere om klimakonferansen i Buenos Aires i november. 




Det er ikke slik at Norge ligger på verdenstoppen når det gjelder CO2-utslipp. Norske CO2-utslipp utgjør om lag 10 tonn pr. innbygger. Dette er på vesteuropeisk gjennomsnittsnivå, som igjen er noe under gjennomsnittet for OECD på drøye 11 tonn, og om lag halvparten av USAs utslipp. U-landene har til sammenligning 2 tonn pr. innbygger i gjennomsnitt, men med store variasjoner. CO2 utgjør i dag om lag 70 pst. av Norges samlede utslipp av klimagasser.




Det at Kyotoprotokollen gir oss anledning til å la de samlede utslippene av klimagasser vokse 1 pst. i forhold til 1990-nivå, betyr at Norge må redusere dem med om lag 7 prosentpoeng i perioden 2008-12 fra det nivået vi hadde da avtalen ble inngått i 1997. Kyotoprotokollen omfatter altså samlet utslipp fra de seks klimagassene. Den er for øvrig verken spesifisert for CO2 alene eller for år 2000, slik interpellasjonsteksten kan gi inntrykk av.




Stortinget ble grundig orientert om utviklingen i historiske utslipp og fremskrivninger i Kyoto-meldingen fra i fjor. Referansealternativet i denne gir en vekst i våre samlede utslipp av klimagasser på om lag 23 pst. fra 1990 til 2010. Dette er en ordinær fremskrivning av utslippene gitt de klimatiltak og virkemidler som var på plass da meldingen ble skrevet. Disse fremskrivningene tok altså ikke hensyn til utvidelsen i virkemiddelbruk som ble vedtatt i tilknytning til Stortingets behandling av klimameldingen og proposisjonen om grønne skatter, og er heller ikke justert for effekten på utslippene av bl.a. økte bevilgninger til alternativ energi og tiltak for energiøkonomisering i statsbudsjettet.




Representanten Langeland spør om hvilke tiltak jeg ser for meg som «dei mest effektive for å løyse klimaproblema». Dette er et meget omfattende spørsmål, gitt klimaproblemenes globale karakter og at Norge alene bidrar med ca. 0,2 pst. av utslippene. Vi har prioritert å komme tidlig i gang med å redusere utslippene hjemme og samtidig arbeide internasjonalt for at Kyotoprotokollen kan tre i kraft, med vekt på å få operasjonalisert de såkalte Kyoto-mekanismene.




Regjeringen la i Kyoto-meldingen og i proposisjonen om grønne skatter fram de virkemidlene vi ser som mest effektive for å innfri vår Kyoto-forpliktelse. Samlet forventer vi at de virkemidlene som ble foreslått i meldingen, fire måneder etter at Kyoto-forhandlingene var avsluttet, ved å utløse tiltak i Norge vil fylle om lag halvparten av gapet mellom forpliktelsen og beregnet utslippsvekst uten nye virkemidler. Vi varslet samtidig at vi vil komme tilbake til Stortinget med ytterligere forslag til tiltak både nasjonalt og internasjonalt. Dette må også ses i lys av behovet for å skjerpe forpliktelsene etter 2012. Jeg vil nevne noen av de konkrete endringene i virkemidlene etter at meldingen ble behandlet i Stortinget. Det inkluderer bl.a.:










utvidelse av CO2-avgiftssystemet til å inkludere flytrafikk, innenlands sjøtransport og supplyskip i Nordsjøen







innføring av en sluttbehandlingsavgift på avfall







at det skal utredes og etableres et nasjonalt kvotesystem







innføring av nye virkemidler for å forbedre energieffektiviteten i bygg og krav til energifleksible oppvarmingssystemer i statlige bygg







økning i økonomisk støtte for å stimulere til økt bruk av lokale og nye fornybare energikilder; varmepumper, bioenergi, vindkraft, solenergi og fjernvarmesystemer







stimuleringstiltak gjennom Lokal Agenda 21 for at kommunene og fylkeskommunene skal utvikle lokale klimaplaner for å redusere klimagassutslipp




Reduserte utslipp av klimagasser er også et av de styrende hensyn for en rekke andre av Regjeringens innsatsområder. Vi arbeider med en energimelding, og det utarbeides sektorvise miljøhandlingsplaner. Det ble lagt fram slike planer av Samferdselsdepartementet og Forsvarsdepartementet i fjor, og det utformes nå en plan for bl.a. Olje- og energidepartementet. Vi registrerer også at det skjer ting i næringslivet, hvor Norsk Hydros planer om tilnærmet CO2-fritt gasskraftverk er det enkeltinitiativet som tydeligst peker seg ut etter Kyoto. Vi trenger mer av slik kreativitet fra næringslivet for å få fram bedre teknologi.




I meldingen understreket vi også at Norge skal gjøre aktiv bruk av de fleksible gjennomføringsmekanismene, nå kalt Kyoto-mekanismene. I tråd med bestemmelsene i Kyotoprotokollen vil bruken av Kyoto-mekanismene være et supplement til tiltak nasjonalt.




En løsning av klimaproblemene krever et sterkt internasjonalt regime som reduserer de samlede utslippene vesentlig. Kyotoprotokollen er bare et første steg mot dette, som vil måtte omfatte utslippsforpliktelser for både industri- og utviklingsland på sikt.




Ut fra miljøhensyn er den viktigste oppgaven i de internasjonale klimaforhandlingene å få Kyotoprotokollen til å tre i kraft. Ennå er det så vidt stor usikkerhet rundt innholdet i en del av de elementene vi vedtok i Kyoto, at ingen i-land har ratifisert, og bare to u-land. For Norge var det viktig å bidra til å skape framdrift i Buenos Aires, slik at uavklarte spørsmål i protokollen blir avklart så fort som mulig. Dette vil kunne påskynde ratifiseringsprosessen og dermed tidspunktet for når protokollen kan bli folkerettslig bindende.




Dette haster. Med voksende utslipp vil det for hvert år bli dyrere å nå utslippskravene, og tilsvarende mer kostbart å ratifisere. I Buenos Aires registrerte vi for øvrig en bekymring også hos den internasjonale miljøbevegelsen for at det går for sent med framdriften i de praktiske spørsmålene som ikke ble avklart i Kyoto, og at dette kan true hele protokollen. Avklaring i forhold til Kyoto-mekanismene er særlig viktig, og et tilstrekkelig antall land til å blokkere ikrafttredelsen har sagt at de ikke vil ratifisere dersom det blir lagt kvantitative begrensinger på bruken av disse.




Norges innsats i Buenos Aires må ses i lys av dette overordnede perspektivet. Vi ønsket i utgangspunktet at Partskonferansen kunne fatte substansielle beslutninger om mekanismene. Vi så at dette kunne bli vanskelig. Men vi arbeidet for at det som et minimum skulle vedtas et arbeidsprogram som bl.a. skulle gi tidsfrister for beslutninger som kan gjøre mekanismene operasjonelle. Det ble også resultatet. Jeg vil for øvrig legge særlig vekt på betydningen av at partene ble enige om en omfattende handlingsplan for videreutvikling og oppfølging av både Klimakonvensjonen og Kyotoprotokollen.




I det videre arbeidet blir det viktig å utvikle et vanntett system for bruken av Kyoto-mekanismene, slik at både myndigheter, miljøbevegelse og næringsliv kan ha tillit til systemet. Dette innebærer at vi må få til et system preget av åpenhet, og hvor det er gode rapporteringsrutiner. Vi må også bli enige om hvem som skal sertifisere prosjektbaserte utslippsreduksjoner, og hvordan dette skal gjøres. Det er også viktig å avklare hvordan ansvaret fordeles på kjøper og/eller selger dersom selgerlandet ikke overholder sine forpliktelser, f.eks. har solgt kvoter som viser seg ikke å være reelle. I tillegg trenger vi å utvikle systemer for hvordan privat sektor skal delta i bruken av disse mekanismene i en situasjon hvor det er myndighetene som har den folkerettslige forpliktelsen, og altså også det overordnede ansvaret.




I tillegg til arbeidsprogrammet for å gjøre Kyoto-mekanismene operasjonelle er videre arbeid med utvikling av et regime for overholdelse av forpliktelsene, teknologioverføring og kompensasjon til særlig sårbare u-land blant de viktigste elementene i denne pakkeløsningen. Denne handlingsplanen bør sikre den nødvendige framdriften i det internasjonale klimasamarbeidet og legge grunnlaget for de neste stegene som må tas for å oppfylle det endelige målet for konvensjonen: å stabilisere konsentrasjonen av klimagasser i atmosfæren på et nivå som forhindrer farlig menneskeskapt påvirkning av vårt globale klimasystem. Veien dit oppleves nok fortsatt som lang, også etter Buenos Aires. Men med Kyotoprotokollen har vi tatt det første avgjørende skritt i riktig retning.




 Eg takkar for så vidt for svaret på interpellasjonen. 




Det undrar meg litt at statsråden starta med å forklara at det er nokon som er verre enn Noreg, derfor er det liksom ikkje så farleg. At statsråden òg vel å samarbeida med «verstingane» i underforhandlingane, altså USA, Australia, New Zealand og andre, er etter mi meining òg eit uttrykk for at den norske såkalla miljøregjeringa ikkje ønskjer å vera i front når det gjeld å gjera noko for å løysa klimaproblema. Eg må utfordra statsråden både i forhold til det at ein faktisk held seg saman med og samarbeidar med «verstingane», og det at ein vel å ikkje slutta opp om EU sin forhandlingsstrategi når denne nei-regjeringa elles i dei fleste sakene sluttar seg til EU sine direktiv. Så korfor samarbeidar ein ikkje med EU om ein meir offensiv miljøpolitikk på dette området? Det ønskjer eg å utfordra statsråden på.




Så litt om dette som statsråden sjølv har sagt, nemleg at tiltak i dag er meir verde for klimaet enn tiltak om ti år. Det er SV veldig einig i. Og det er nettopp det som er utgangspunktet for vår kritikk av denne regjeringa når det gjeld å setta miljøsaka øvst. Så lenge ein kallar seg ei miljøregjering, må ein når ein forhandlar med andre parti for å skapa eit fleirtal, stå på dei sakene. Til nå har me opplevd at denne regjeringa står på 

ei 

sak, nemleg kontantstøtta, og ingen andre saker ser ut til å vera så viktige som den. Så her må eg utfordra miljøvernministeren til å seia korleis det nå vil bli i forhandlingane framover til revidert nasjonalbudsjett når det gjeld miljøpolitikken. Vil ein då stå hardt på elavgift, avgift på fyringsolje, investeringar i leidningsnett og alle dei sakene som ein hadde oppe sist, eller legg ein nå dei vekk fordi ein veit at ein må samarbeida med parti som ikkje godtar dei? Det er interessant å veta i forhold til klimaforhandlingane og klimaproblematikken.




Statsråden blei i mitt hovudinnlegg òg utfordra når det gjeld investeringar og bruk av oljefondet. Vi har ennå ikkje fått nokon føringar. Eg spurde om miljøvernministeren kunne garantera at ein ikkje no investerer i bedrifter som faktisk forverrar klimaproblema, om det bekymra statsråden at ein ikkje har oversikta over dette.




Til slutt: Statsråden var opptatt av at oljeselskapa, bl.a. BP og Shell, er på offensiven når det gjeld alternativ energi. Kva kan Regjeringa gjera for å syta for at det norske statsoljeselskapet Statoil spelar ei liknande rolle?




 Hvis jeg ikke tar helt feil, nevnte jeg verken BP eller Shell i mitt svar til representanten Langeland, så jeg vet ikke helt hvordan jeg skal svare på dette. Men jeg skal svare på en rekke av de andre spørsmålene som representanten Langeland har stilt. Det som er situasjonen, er at representanten antakeligvis har rukket å stille flere spørsmål enn jeg rekker å svare på. Men jeg skal gjøre mitt ytterste.




La meg først få lov å kommentere det konkrete forslaget fra SV som er omdelt. La meg også i all beskjedenhet si at jeg mener at dette forslaget i all hovedsak allerede er fulgt opp, for man kan ikke kalle en stortingsmelding som blir lagt fram fire måneder etter Kyoto, der man foreslår en rekke nasjonale tiltak som vil fylle halvparten av gapet mellom referansebanen og den forpliktelsen vi har, for noe annet enn en handlingsplan. Det er en nasjonal handlingsplan, det var nasjonale tiltak. Og jeg synes det er grunn til å understreke at den norske regjeringen gjennom denne stortingsmeldingen var det første landet som la fram denne typen handlingsplan for å følge opp og komme i gang på hjemmebane. Det hører også med i bildet.




Vi har også slått helt klart fast at vi kommer tilbake med ytterligere forslag om tiltak både nasjonalt og internasjonalt, og vil bl.a. følge opp videre forslagene fra Grønn skattekommisjon i de ulike budsjettene som kommer.




Så til det berømmelige spørsmålet om tallfestingen. Det er altså slik at protokollen sier helt klart at Kyoto-mekanismene skal være et supplement til det man gjør på hjemmebane. Dette ble tatt inn, bl.a. etter initiativ fra Norge og etter at det norske mandatet ble endret ved regjeringsskiftet i 1997.




Det er stor usikkerhet knyttet til det internasjonale regimet. Det viktigste nå er å få på plass et regelverk som sikrer at også Kyoto-mekanismene gir reelle reduksjoner. Det er viktig å få på plass reglene for åpenhet, det er viktig å bli enig om hvem som skal kunne kjøpe og selge, og ikke minst er det knyttet veldig stor usikkerhet til hva som måtte bli prisen på kvotene.




Vi har også satt ned et nasjonalt kvoteutvalg som skal utrede en rekke spørsmål knyttet til et nasjonalt kvotesystem, og ikke minst hvordan dette skal knyttes opp til et framtidig internasjonalt system. Jeg synes det er vanskelig å gjøre annet enn å karakterisere summen av dette som en nasjonal handlingsplan, som selvsagt også skal videreutvikles, slik Regjeringen har antydet.




SV har hatt positive forventninger, men mener altså at Regjeringen ikke har fått fulgt det opp i tilstrekkelig grad. Vi 

har

 foreslått økt elavgift, vi 

har

 foreslått gjennomgående CO2-avgift, og det har aldri vært bevilget mer penger til alternativ energi enn nå. Det er mulig at SV mener at man ikke vil ha en regjering som foreslår disse tingene fordi de vil bli nedstemt, men jeg tror det er en fordel.




(fra salen):

 President! Jeg glemte å ta opp SVs forslag.




 Presidenten vil sørge for at forslaget kan bli tatt opp når vi kommer litt lenger ut i interpellasjonsdebatten.




 Interpellanten etterlyser konkrete resultater og tiltak i klimapolitikken, og jeg synes det er veldig berettiget at interpellanten uttrykker utålmodighet på dette området. Jeg tror det er ganske mange av oss som etter hvert begynner å bli forholdsvis utålmodige når det gjelder klimapolitikken. Men det er bare kort tid siden Regjeringen la fram Kyoto-meldingen og siden vi i Stortinget vedtok en rekke tiltak for å få på plass klimapolitikken vår. Nå må vi la Regjeringen få litt tid til å gjennomføre og sette i gang disse tiltakene. Men samtidig vil jeg understreke at for hver dag vi venter med å sette i gang tiltak som virker, for hver dag som går, blir det både dyrere og vanskeligere for Norge å gjennomføre våre klimaforpliktelser. Vi utreder nå bruk av kvoter i prosessindustrien og muligheter for å bruke det også på andre områder, og vi venter på at regelverket for de fleksible gjennomføringsmekanismene i forbindelse med Kyoto-forhandlingene skal bli ferdige. Men det må ikke bli en sovepute for ikke å sette i gang jobben her hjemme.




Jeg har lyst til å peke på at det på to sentrale områder i klimapolitikken i 1998 er en svært urovekkende utvikling. Strømforbruket sprengte alle gamle rekorder, og den norske flytrafikken tok fullstendig av. Skal vi greie å oppfylle våre forpliktelser, kan ikke noen områder være fullstendig utenfor dette forpliktelsesområdet. I romjulen kunne vi lese i Aftenposten at det var 40 pst. tomme flyseter på de innenlandske avgangene. Dette er sløsing med ressurser og en tragedie for miljø og klima, og det viser at markedet løser ingen miljøproblemer, men det bidrar til å skape dem. Vi er nødt til å finne virkemidler som også forplikter luftfarten i klimapolitikken.




På enkelte områder er det enklere enn på andre å oppnå klimaresultater. Bruken av oljefyring bidrar til en betydelig andel av klimautslippene her i landet. I forbindelse med Kyoto-meldingen gikk et flertall i energi- og miljøkomiteen inn for at det utarbeides en plan for utfasing av oljefyring. Dette er tiltak Arbeiderpartiet nå forventer blir fulgt opp ganske raskt, og jeg vil også understreke at her kan vi også bruke lovverket veldig aktivt.




Sentrumsregjeringen har, som også Langeland har understreket, skapt store forventninger til sin klimapolitikk. Også i miljøbevegelsen har den skapt store forventninger. I sin tale til landsmøtet i Natur og Ungdom for en uke tilbake gav avtroppende leder Silje Schei Tveitdal sentrumsregjeringen strykkarakter i miljøpolitikken. Jeg tror at sentrumsregjeringen har fått en lærepenge. En skal ikke være mer kjepphøy i opposisjon enn i posisjon. Men klimapolitikken er for viktig til at Arbeiderpartiet kan drive en ugjennomførbar opposisjonspolitikk. Vi ønsker et samarbeid med Regjeringen for å finne de nødvendige tiltakene, men det forutsetter at de ikke i stedet velger å gå til sengs med Høyre og Fremskrittspartiet.




 La meg først ta avstand fra representanten Langelands sammenligning mellom naturlige naturkatastrofer og utslipp av såkalte klimagasser.




For oss i Fremskrittspartiet er det viktig å sikre industribedrifter stabile og langsiktige rammevilkår. Vi vet at eierne og de som investerer kapital i industribedrifter her til lands, gjør det i et langsiktig perspektiv, og at konkurransen med utenlandsk industri er skarp. Det er derfor viktig for oss i Fremskrittspartiet at industribedriftene får konkurrere på lik linje med sine utenlandske konkurrenter med hensyn til skatte- og avgiftsnivået. Kyoto-avtalen er i utgangspunktet en avtale som er svært konkurransevridende for norsk industri. Så lenge u-land og andre store nasjoner som eksempelvis Kina og India ikke deltar, har det liten betydning for et eventuelt klimaproblem hvilke tiltak Norge måtte treffe. Det eneste som oppnås, er at norsk industri får forverret sin konkurransesituasjon, og dermed er det fare for at norske industribedrifter flytter til land som ikke har særavgifter på såkalte klimagasser.




Klimaspørsmålet gjelder klodens temperatur. CO2 er utpekt til hovedproblemet, men uten påviste skadevirkninger for vår helse eller vårt velvære. I klimadebatten er det blitt sagt at 1998 var det varmeste året siden 1400-tallet. Hvorfor det var varmere på 1400-tallet, vet jeg ikke, men mye tyder på at det ikke var menneskeskapt aktivitet, men kanskje naturen selv som regulerte litt på termostaten. Det var også varmere på 1100-tallet, og for 3 000 år siden var det opptil tre grader varmere enn i dag. Med andre ord: Global oppvarming og avkjøling er prosesser skapt av naturen selv, som vi skal være varsomme med å tukle med.




Mange av klimapanelets målemetoder er blitt sterkt kritisert. Mot slutten av 1970-årene startet målinger av temperaturen med satellitter. Dette er svært kort tid i forhold til de tidsskalaer som er interessante i forbindelse med klimavariasjoner. Kritikken rettes også mot utvelgelsen av målestasjoner, som ofte ligger nær tett befolkede områder. Målinger forventes her å påvirkes av den lokale temperaturstigningen som normalt følger av urbanisering. Klimapolitikken som FNs klimapanel er premissgiver for, er svært omdiskutert og hviler i dag på et ufullstendig vitenskapelig grunnlag. Det har også kommet sterk faglig kritikk mot klimapanelets sammensetning, arbeidsform og konklusjoner. Klimapanelet blir i økende grad beskyldt for å være ledet av byråkrater og politikere, der behovet for økte bevilgninger går på bekostning av vitenskapelige fakta.




Til slutt vil jeg vise til at nærmere 17 000 amerikanske vitenskapsmenn har skrevet under på et opprop mot den internasjonale klimaavtalen fra Kyoto. De amerikanske forskerne mener at FNs klimapanel ikke har grunnlag for å hevde at CO2-utslippene fører til høyere temperatur på jorden.




 Jeg er enig i hovedinnholdet i representanten Langelands analyse av klimaproblemene, men ikke i hans politiske analyse og heller ikke i at han finner det nødvendig å gjengi nedsettende karakteristikker av statsråden. Det løfter ikke akkurat nivået i den politiske debatten.




De globale utslippene av klimagasser, særlig CO2, er ifølge Worldwatch Institute firedoblet siden 1950. Konsentrasjonen av CO2 i atmosfæren er nå brakt til et nivå omkring 30 pst. høyere enn nivået før industrialiseringen, basert på den naturlige resirkuleringen av karbon i verdenshavene og skogene.




FNs klimapanel bekreftet i 1995 en merkbar innflytelse på det globale klimaet. Dersom de nåværende utslippene fortsetter uten at det settes i verk tiltak for begrensninger, vil vi antakelig i løpet av kommende århundre komme opp i en fordobling av konsentrasjonen av CO2, noe som ifølge klimapanelet vil komme til å øke temperaturen på jorden med mellom en og tre og en halv grad.




Det er selvsagt umulig å forutsi nøyaktig hvilke virkninger de raske endringene av atmosfærens sammensetning vil få, men vi må være føre var. På samme måte som vi tegner forsikringer på nær sagt alle livets områder, må myndighetene gjøre alt for å minimalisere de farene som kan være forbundet med klimaendringer. Det er positivt at det er bred enighet om dette i denne sal. 




Problemene dukker opp når vi skal forsøke å bli enige om hva vi skal gjøre for å redusere utslippene. Regjeringen har ønsket en sterkere satsing på enøk og alternativ energi enn det stortingsflertallet har gått inn for. Det har kommet til uttrykk både i forbindelse med Kyoto-meldingen og statsbudsjettet, og jeg vil også vise til de nye tiltakene som statsråden her orienterte om. Men både for regjeringspartiene og for representanten Langeland er det viktig å analysere årsakene til den store økningen i utslipp. I forhold til de forpliktelser Norge inngikk i Kyoto, går det i gal retning på flere områder. Men jeg kan ikke se at SV har gått inn for noe lavere forbruk i Norge, og det er det høye forbruket som må ses på som den viktigste grunnen til økte utslipp av CO2. Tvert imot så vi i forbindelse med behandlingen av statsbudsjettet at SV ønsket høyere aktivitet og dermed høyere forbruk. Tror representanten Langeland at dette ville ført til lavere utslipp av CO2? 




Det mest oppsiktsvekkende er imidlertid at representanten Langeland var klar til å sette seg ved Kongens bord sammen med Thorbjørn Jagland. Det fremstår som helt uforståelig at representanten Langeland gjør denne regjering til skyteskive i miljøpolitikken – en regjering som har sagt nei til utbygging av Øvre Otta, nei til regionfelt Østlandet, som har gått inn for det mest miljøvennlige trasévalg for Lofast, økt støtten til enøk og foreslått økning av elavgiften. Listen kunne vært mye lengre. Representanten Langeland bør ha meget gode svar på hvorfor han ville gå inn i regjeringskontorene sammen med Arbeiderpartiet, uten å foreta noen nærmere analyse av hvordan det da ville gått med disse sakene.




 Norsk klimapolitikk har etter hvert blitt ganske bredt forankret i et flertall i Stortinget. Og jo bredere flertallet er, jo viktigere er det at det også finnes en miljøopposisjon. Særlig etter at deler av miljøbevegelsen ligger med brukket rygg, er det viktig at det også finnes en miljøopposisjon i dette storting. Men jeg må si at det vi hørte fra SV i dag, bar preg av å være både en flau bris og et hakk i plata. De forslag som det her vises til, er forslag som enten er håndtert eller som ville ha bidratt til at det ville vært mindre sannsynlig at vi kunne nådd frem til en ambisiøs avtale i Kyoto, som senere også ble konfirmert i Buenos Aires.




Vi står ved et miljøpolitisk tidsskille. Gårsdagens miljødebatt var preget av pessimisme og tro på politikerstyring. Det var ikke skikkelig miljøpolitikk før det smertet, og debatten var preget av striskjorte og havrelefse. I dag er det slik at store deler av næringslivet går foran, for de ser at de bedriftene som skal lykkes i fremtiden, er nødt til å investere i miljøteknologi, forskning og utvikling. Det gir konkurransefortrinn, og de bedriftene vil også lykkes i fremtiden. Mens deler av næringslivet var i Kyoto for å undergrave prosessen, så vi hvordan de var i Buenos Aires for å påskynde den, og for å vise at man tar problemene på alvor. 




Men når dette er sagt, vil jeg også understreke at statsråden ikke har noen grunn til å hvile på sine laurbær. Nå er det viktig at vi tenker nytt, og at vi ser fremover, særlig på hvordan vi kan utnytte de mekanismene som ligger i Kyoto-avtalen, hvordan vi kan bidra til en nasjonal, offensiv miljøpolitikk, gir både Norge som nasjon og også vårt næringsliv konkurransefortrinn. Stortinget har vedtatt at det skal etableres et nasjonalt kvotesystem. Det er å bruke markedsmekanismene i miljøets tjeneste. Vi må se på hvordan vi kan etablere et krediteringssystem som gir kreditt til bedrifter som allerede nå iverksetter tiltak. Vi må diskutere hvordan vi kan utvikle Norge som energinasjon i europeisk sammenheng. Vi må se hvordan den norske gassen, særlig gassen som foredles i tilnærmet CO2-frie gasskraftverk, kan bidra til store reduksjoner i CO2-utslippene på kontinentet, samtidig som det er med på å styrke Norges konkurransekraft.




La meg til slutt bare si at Høyre kommer til å gå imot det forslaget som vil bli reist senere i debatten. Og interpellanten får ha meg unnskyldt, men forslaget bærer mer preg av at man her var nødt til å fremsette et forslag enn av å bidra med konstruktive innspill i klimadebatten.




 Den norske oppfylginga av Kyoto-protokollen var for kort tid sidan ei av dei store sakene, så vel i komiteen som i Stortinget. Dei spørsmåla interpellanten reiser, vart grundig omtalte og debatterte. Difor lytta eg ekstra nøye til det representanten Langeland sa i sine innlegg, for når eit så omfattande problemkompleks blir reist på nytt, like etter at Stortinget og Regjeringa har sagt sitt, må årsaka vera at viktige nye moment har kome til. Med respekt å melda, representanten Langeland hadde ikkje noko nytt å fara med. Han bør difor etter mi oppfatning i ettertid reflektera over om me burde vore sparde for ein slik interpellasjon. 




På den andre sida, interpellasjonen gav miljøvernministeren høve til å gjera greie for dei oppgåvene me står framfor nasjonalt og internasjonalt. Me fekk såleis i dag ein grundig gjennomgang som etter mitt syn viser at Noreg lever opp til dei pliktene landet har teke på seg internasjonalt. Det er Kyotoprotokollen som no er styrande for norsk klimapolitikk. Den står det eit solid stortingsfleirtal bak. Det bør heller ikkje rå tvil om at Regjeringa vil prøva å gjennomføra måla som er formulerte i Voksenåserklæringa. Alt talar for at så vel måla i Kyotoprotokollen som i Voksenåserklæringa er klart innanfor rekkjevidd.




Interpellanten opna friskt med ein påstand om at Noreg ligg på verdstoppen med omsyn til CO2-utslepp, og så vart han i neste omgang korrigert av statsråden – med rette, vil eg seia – for reknar ein utslepp i kvantum pr. innbyggjar, er det langt fram til verdstoppen for oss, heldigvis. Men dei norske utsleppa er høge. Eg ser f.eks. at tidsskriftet Economist plasserer oss på ein tiandeplass. Denne rangeringslista viser at oljeproduserande land alle scorar høgt – energiprodusentar som utnyttar fossile kjelder, slepp naturlegvis ut meir CO2 enn andre. Frå ein slik ståstad kan me tenkja i to baner, og gjera det samtidig. Fordi me forsyner landa rundt oss med energi, bør det vera eit moment i internasjonale klimaforhandlingar. Det talar for at det blir sett fleksible mål som reflekterer at landa har ulike utgangspunkt, slik det er gjort i Kyotoprotokollen. Like fullt kan me på nasjonal basis, om me vil, også justera oljeutvinningstempoet for å realisera klimapolitiske mål, og setja i verk andre tiltak.




Til slutt vil eg minna representanten Langeland om at SV og regjeringspartia står saman om ein omfattande merknad i innstillinga om oppfylginga av Kyotoprotokollen. Den handlar om kva for verkemiddel som bør setjast inn for å nå felles mål. Merknaden viser at representanten Langeland har dei same tankane om avgifter, kvotar, kostnadseffektivitet og nasjonale tiltak som vi, så eg oppfattar det slik at interpellanten, trass i enkelte provoserande formuleringar, er ein miljøpolitisk medspelar, og ikkje ein motstandar av den kursen som no er staka ut.




 Statsrådens svar belyser på en offensiv og god måte de problemstillinger interpellanten reiser. Det er ingen ulempe at svaret i tillegg bidrar til å oppklare den forvirring som kommer til uttrykk i representanten Langelands spørsmål. 




Norge er blant de landene som raskest har kommet i gang med nasjonal oppfølging av Kyoto-avtalen. Tiltakene som er iverksatt i kjølvannet av klimameldingen og proposisjonen om grønne skatter, dekker halvparten av gapet mellom beregnet utslippsvekst uten nye virkemidler og den forpliktelsen vi er pålagt. Nye tiltak er bebudet, slik at Norge i god tid før tidsfristen kan forsterke den nasjonale innsatsen. 




Langelands innlegg får meg til å tro at det viktigste for SV er å snakke om hvor lite som er gjort, og hvor langt det er til målet – ja, det blir viktigere å snakke om dette enn å bidra konstruktivt til at noe faktisk blir gjort. For Venstre er det motsatt. Vi har ønsket å medvirke til en ny regjering for å komme skritt i riktig retning. 




Representanten Gjul gav uttrykk for en utålmodighet jeg deler. Hun fokuserte ikke minst på den kraftige veksten i elforbruket, og det er en nøkkel i denne sammenheng. Men det er ikke sammenheng mellom det å være utålmodig og tilhøre et parti som på den andre siden ikke tar imot de små invitasjonene som kommer fra Regjeringen når det gjelder tiltak for å dempe veksten i energiforbruket. Jeg tenker på veksten i elavgift som flertallet i Stortinget vendte tommelen ned for. 




På en rekke områder er det slik at det ikke står på forslag fra Regjeringen om å bringe oss i retning av målet, men det står ofte på viljen hos det flertallet som for så vidt har sluttet opp om de klimamålene Regjeringen har lagt til grunn for sitt arbeid. I dette perspektivet fokuserer så SV på Regjeringens utilstrekkelighet, og det blir en forskyvning av fokus som ikke gagner framdriften i miljøarbeidet. Spesielt merkelig blir dette når SV har sagt at de ønsker et regjeringsskifte. De ønsker Thorbjørn Jagland tilbake til regjeringskontorene. Da blir det ikke sammenheng i det engasjement som representanten Langeland gav uttrykk for, og viljen til å ta i bruk de rette virkemidlene. 




Selv om vi har et bredt spekter av virkemidler å spille på i arbeidet med å nå klimamålene, er det viktig at hovedjobben gjøres nasjonalt. Det er Venstres ambisjon, og vi venter spent på om det er vilje i Stortinget til å følge opp de tak som følger av en slik målsetting.




 Neste taler er Hallgeir H. Langeland. Interpellanten har nå en glimrende sjanse til å fremsette det forslaget han så gjerne ville fremsette.




 Eg set då fram det forslaget som eg gløymde sist.




Eg kan godt forstå at sentrumspartia, Kristeleg Folkeparti, Venstre og Senterpartiet, er opptatt av at det er ubehageleg ikkje å ha den miljøprofilen dei kunne ha i opposisjon. Då spelte John Dale og andre på lag med SV i forsøket på å få til ein skikkeleg offensiv miljø- og klimapolitikk. Det skjedde i sak etter sak. At ein nå kjem fram og klagar over at ein ikkje har fått til det ein gjerne ønskte seg i opposisjon, tek SV til etterretning. 




Når det gjeld SVs forhold til Arbeidarpartiet, som fleire representantar har vore opptatt av, er det klart at SV ikkje kunne gått med i ei regjering med Arbeidarpartiet utan ei skikkeleg miljøprofilering. Det ville vera heilt uaktuelt. Då måtte ein vera veldig konkret, for miljøet er trass i alt den viktigaste saka til SV. Ein måtte ha veldig konkrete resultat i forhold til i ein eventuell regjeringskabal. Så kan ein jo seia at den kabalen òg ville inkludera Senterpartiet, og om det er eit realistisk alternativ, kan ein jo spørja seg om. Men dersom ein kunne fått til ei anna miljøprofilering enn det denne regjeringa klarer, er det klart noko ein ønskjer seg – men det er altså mange «dersom» her. 




Når det gjeld Statoil, som eg tok opp i innlegget mitt, refererte eg – og eg ber om orsaking for at eg ikkje sa det – til NHO-innlegget, der det blei peika på at BP og Shell nå var komne på banen når det gjaldt utvikling og forsking på alternativ energi. Så mi utfordring til generalforsamlinga i Statoil er: Når skal Regjeringa pålegga Statoil ei pådrivarrolle når det gjeld forsking og utvikling av alternativ energi? Andre oljeselskap driv med det. Når vil Regjeringa syta for at det skjer? 




Vidare er det ikkje rett at det ikkje er mange forslag i miljøpolitikken som ikkje er følgde opp. Sentrumsregjeringa hadde ein del gode forslag i budsjettet som dei gav frå seg i forhandlingane med Høgre og Framstegspartiet. Dei stod ikkje på når det gjaldt miljøet. Nå har ein fleire høve framover, t.d. innafor transportsektoren, der ein skar ned. Ein har høve når det gjeld nullutsleppsbilar i samband med Pivco-Ford, til å satsa på og ha handlingsplanar for det. (Presidenten klubber.) Ein kan gjera noko for å elektrifisera plattformer, ein kan utfasa oljefyring osv. Det er ei mengd utfordringar som gjer at statsråden kan oppnå det ho ønskjer seg, nemleg (presidenten klubber): Tiltak i dag er meir verde for klimaet enn tiltak om ti år. Utfordringa er Regjeringas.




 Presidenten peker på at taletiden skal overholdes.




Presidenten har merket seg at representanten har tatt opp forslaget.




 I fare for å gjenta meg selv må jeg igjen få lov å understreke at grunnen til at Regjeringen la fram en melding om den nasjonale oppfølgingen av Kyoto-avtalen fire måneder etter at forhandlingene var sluttført, nettopp var at vi så viktigheten av å komme tidlig i gang.




Jeg skal prøve å kommentere en del av det interpellanten har tatt opp, som jeg ikke har fått kommentert. Det ene er bruken av petroleumsfondet. Der arbeider Regjeringen med måter å ta inn miljøkriterier på og vil komme tilbake til Stortinget med konkrete forslag om dette.




Så vil jeg bruke litt tid på diskusjonen omkring tak på de fleksible mekanismene. Jeg tror det er viktig å huske at når vi fikk på plass det målet vi fikk på plass i Kyoto, var det fordi protokollen også inkluderte de fleksible mekanismene. Uten muligheten til å bruke dem for å få mest mulig reduksjon for de midlene man setter inn, er det klart at vi ville fått et lavere ambisjonsnivå. Det er dessverre tilfellet. I tillegg står vi overfor den situasjon at et tilstrekkelig antall land til å blokkere ikrafttredelsen har sagt at hvis det blir satt kvantitative tak på disse mekanismene, vil ikke de ratifisere protokollen. Det SV ber oss om å gjøre i de internasjonale forhandlingene, er å sette hele Kyoto-protokollen i fare. Hvis vi kommer i en situasjon hvor vi ikke nå konsekvent arbeider for at protokollen skal tre i kraft, gjør vi klimaspørsmålene den største bjørnetjenesten vi kan gjøre dem. Jeg er helt overbevist om at den viktigste utfordringen vi har foran oss nå, er å sørge for at innretningen og regelverket rundt Kyoto-mekanismene blir så bra at vi er sikre på at det dreier seg om reelle reduksjoner. Jeg er helt sikker på at det betyr at vi må få på plass et åpent og transparent system, at vi må komme fram til fornuftige løsninger for hvem som skal ta ansvaret hvis det viser seg at man har solgt kvoter som ikke er reelle, og at vi må ha en skikkelig ordning for hvem som skal sertifisere reduksjonene som skal kunne kjøpes og selges. Jeg er videre helt overbevist om at en annen vei mot dette bare vil føre til at protokollen ikke trer i kraft.




Vi ser også at denne erkjennelsen er i ferd med å gjøre seg gjeldende i EU-landene. Problemstillingen med tak var ikke reist fra EU på det møtet vi hadde i Buenos Aires. Det skyldes at også EU ser at i tillegg til at det vil føre til at det blir vanskelig å få ratifisert protokollen, er det en rekke tekniske problemer med å sette den type tak. Vi har mer igjen for å starte arbeidet med de praktiske reglene som må på plass for å sikre at dette er reelle utslipp. Bare på den måten unngår vi det alvorlige tilbakeslaget i det internasjonale klimaarbeidet som det ville være om protokollen ikke trer i kraft. 




Lodve Solholm hadde her inntatt presidentplassen.




 Dermed er debatten i sak nr. 1 omme. 

(Votering over forslag, se side 1476)





                    

 Under interpellasjonsdebatten har
Hallgeir H. Langeland satt fram et forslag på vegne av
Sosialistisk Venstreparti. Forslaget lyder:

«Stortinget
ber Regjeringen om å legge fram en plan for hvordan norske
utslipp av klima-gasser skal bringes i samsvar med Kyoto-avtalen.
Herunder bes det framlagt hvor store reduksjoner som forutsettes gjennomført
ved oppkjøp av utenlandske kvoter, og hvilke innenlandske
tiltak som forutsettes gjennomført for å nå forpliktelsene.»

Votering:

Forslaget fra Sosialistisk Venstreparti ble mot 5 stemmer
ikke bifalt.


                    
                    

 Representanten Arnesen har teke opp dei forslaga han refererte til.




 Telemedisinsk avdeling ved Regionsykehuset i Tromsø ble etablert av Sosial- og helsedepartementet i 1992 som et resultat av de positive erfaringene fra prosjektet Telemedisin i Nord-Norge, i regi av det daværende Televerket. Telemedisinsk avdeling ved Regionsykehuset i Tromsø er et kompetansesenter for telemedisin. Sosial- og helsedepartementet bevilger årlig om lag 4,5 mill. kr til telemedisinsk avdeling gjennom regionsykehustilskuddet, som er et øremerket tilskudd.




Telemedisin kan i dag brukes i rutinemessig drift innen radiologi, patologi, dermatologi, fjernundervisning, videokonferanser og øre-nese-halsbehandling, men brukes i relativt beskjeden grad. Gjennom utstyrsfinansiering og midler til regionale samarbeidstiltak har departementet bevilget penger til telemedisinsk aktivitet i alle helseregionene.




Telemedisin er en del av departementets IT-satsing i helsevesenet og er et konkret og viktig virkemiddel for å oppnå Stortingets mål om samarbeid og samordning mellom sykehusene og primærhelsetjenesten gjennom økt nettverksorganisering. Telemedisin vil understøtte IT-målet om å øke helsepersonellets kompetanse gjennom bl.a. løsninger for fjernundervisning og videokonferanser. Det er et mål at telemedisin skal tas i bruk på landsbasis.




Departementet mener det er rimelig at staten skal finansiere og støtte opp under utviklings- og pilotprosjektsarbeid. Når telemedisinske løsninger vurderes som gode nok til å inngå i rutinemessig drift, skal de finansieres på ordinært vis gjennom takster, rammetilskudd og fylkeskommunale midler.




Telemedisinsk avdeling ved Regionsykehuset i Tromsø er kjent langt utover landets grenser, noe jeg personlig ved reiser i utlandet har kunnet konstatere med glede. Ved avdelingen forskes det på dagens og morgendagens telemedisinske løsninger, og Tromsø-miljøet må anses som landets ledende telemedisinske miljø.




Regjeringen ser på telemedisinsk avdeling i Tromsø som en motor i arbeidet med telemedisin i Norge. For å sikre en helhetlig utvikling må miljøet i Tromsø være et referansepunkt. Andre telemedisinsatsinger bør bruke telemedisinsk avdeling i Tromsø som et rådgivende organ for å sikre kompatibilitet og en god ressursutnyttelse. Også for å opprettholde Tromsøs internasjonale ry innenfor telemedisin er det viktig at satsingen på miljøet i Tromsø fortsetter.




Telemedisinsk avdeling bør være et fremtidslaboratorium for telemedisinske løsninger i Norge. Samtidig må departementet og helsetjenesten generelt ta tak i problemer knyttet til dagens bruk av telemedisin. Det er viktig at dette arbeidet blir gjort i fellesskap. Som sagt brukes telemedisinsk metode i rutinemessig drift, men i for beskjeden grad i forhold til de muligheter og det potensialet som ligger her. Hvorfor det er slik, må vi finne gode svar på, slik at vi kan sette inn tiltak for å møte det. Det er viktig for det fremtidige omfanget av telemedisin.




Oppgavene som fremtidslaboratorium og problemløser knyttet til dagens telemedisin innebærer at telemedisinsk avdeling ved RiTø må opprettholde den tverrfaglige tilnærmingen de har til feltet pr. i dag. Denne tverrfagligheten genererer mye viktig arbeid på ikke-helsemessige konsekvenser av telemedisin, i tillegg til den medisinske kunnskapen som blir ervervet. Dette er et felt som ikke må undervurderes, fordi bruk av telemedisinsk metode har en rekke administrative, økonomiske, organisatoriske og juridiske konsekvenser som det er påkrevd blir utredet og evaluert.




Det er nå blitt utført et arbeid på initiativ fra departementet for å klargjøre grunnlaget for fremtidens telemedisinpolitikk. Dette arbeidet er gjort av en tverrfaglig og tverrdepartemental arbeidsgruppe, hvor også alle landets helseregioner har vært representert. I denne gruppens mandat har det vært et ansvar å vurdere de distriktspolitiske og næringsmessige sider ved telemedisin. Hovedpunktene i arbeidsgruppens rapport er følgende:










Områder som teleradiologi, teledermatologi, telekardiologi, telepsykiatri og fjernundervisning kan inngå i rutinemessig drift.







Telemedisin bør inngå som en eksplisitt del av de regionale helseplanene.







Gruppen anbefaler at det blir sett nærmere på om finansieringsordninger knyttet til utstyr, stimulering, driftstilskudd og opplæring kan brukes til å stimulere økt telekommunikasjon mellom spesialisthelsetjenesten og primærhelsetjenesten.







Telemedisinsk avdeling i Tromsø skal være et kompetansesenter og en premissleverandør i utviklingen av nye telemedisinske tjenester.







Sentrale myndigheter har et overordnet ansvar for at utviklingen av telemedisin ikke stopper opp.







Rutinemessig drift av telemedisinske løsninger finansieres på vanlig måte gjennom takster, rammetilskudd og fylkeskommunale midler.







Standardiseringsarbeidet er svært viktig for å oppnå ønskede resultater. Dette arbeidet må følges opp.







Gruppen anbefaler på bakgrunn av rapportens konklusjoner om telemedisin at Sosial- og helsedepartementet bør gå inn for en videre utredning av et telemedisinsk senter i Tromsø – slik interpellanten la sterk vekt på. I dette ligger det en nærmere vurdering av oppbyggingen og finansieringen av et telemedisinsk senter, samt næringsmessige og kommersielle sider ved et slikt senter.




Departementet vil arbeide videre med gruppens utredning – som er helt fersk – og tilrådinger i tiden som kommer, og vi vil komme tilbake til Stortinget med det på en egnet måte.




Det er grunn til å slå fast at Regjeringen ser meget positivt på det arbeidet som utføres ved telemedisinsk avdeling i Tromsø, både ut fra et medisinsk synspunkt og ut fra ringvirkningene arbeidet har for landsdelen. Denne enheten i Tromsø gir et viktig bidrag når det gjelder å nå en helsepolitisk målsetting om at alle skal ha et best mulig helsetilbud uavhengig av bosted, og den har derfor min og Regjeringens støtte.




Dei talarane som heretter får ordet, har ei taletid på inntil tre minutt. 




Jeg takker statsråden for et meget positivt svar. Jeg kan opplyse at jeg i dag har mottatt utskrift fra et enstemmig vedtak i Troms fylkesting hvor det uttrykkes tilfredshet med Stortingets behandling av saken i forbindelse med de vedtak som ble gjort under budsjettbehandlingen. Fylkestinget understreker i denne forbindelse den distriktspolitiske betydning et nasjonalt telemedisinsk senter i Tromsø vil ha. Troms fylkesting inviterer til en løpende dialog med sentrale myndigheter med tanke på snarest mulig realisering av et nasjonalt telemedisinsk senter, heter det i dette vedtaket. 




Jeg syns at disse signalene er viktige og muliggjør en rask framdrift i saken. Som jeg sa i mitt forrige innlegg, er Norge internasjonalt ledende i bruk av telemedisin. Jeg syns det var interessant å høre at statsråden har kunnet konstatere det på sine utenlandsreiser. I så måte vil norsk kunnskap om og erfaring med telemedisin være en ettertraktet eksportartikkel ute i verden. Men på den annen side er det også sånn at man når det gjelder norsk telemedisin, er avhengig av å ta del i andres kunnskaper på området til beste for både brukerne og for telemedisin som fagfelt. Derfor er det viktig at vi henger med, slik at utviklingen ikke går forbi oss. Alle vet at innenfor slik teknologi skjer ting veldig fort. 




La meg også tilføye at et slikt senter og den etterspørsel etter varer og tjenester dette vil medføre, vil bety mye for næringslivet i den nordligste landsdelen. Nord-Norge trenger nå en slik satsing, også for å utvikle næringslivet og trekke til seg fagfolk på flere områder. Jeg er ikke i tvil om at et slikt senter vil ha store positive ringvirkninger også for næringslivet i hele landsdelen, noe det veldig ofte har vært gitt uttrykk for i denne salen. 




 La meg understreke i forlengelsen av interpellantens innlegg nå at vi selvsagt i dette arbeidet har nær kontakt med Troms fylkeskommune, og at Troms fylkeskommune også gjennom telemedisinsk avdeling har vært med i den arbeidsgruppen hvis innstilling jeg har referert fra. 




Det leder meg til å kommentere kort de forslagene som representanten Arnesen har tatt opp. Når det gjelder anmodningen om at Regjeringen legger fram en sak om status for norsk telemedisin og plan for dennes fremtidige rolle i helsevesen og helseutdanning, sa jeg i mitt første svar at vi vil komme tilbake til Stortinget på en egnet måte med disse vurderingene, med basis i arbeidsgruppens rapport og de vurderinger som også må gjøres i nært samarbeid med Nærings- og handelsdepartementet når det gjelder de næringsmessige sidene av denne saken som fortsatt ikke er tilstrekkelig utredet og vurdert. Og det vil vi nå gjøre. Vi har hatt en nær kontakt med Nærings- og handelsdepartementet underveis i dette utredningsarbeidet, og det har vært enighet om at arbeidsgruppen i første omgang skulle foreta en kartlegging av situasjonen nå og legge vekt på den medisinske kvaliteten ved telemedisin. Gruppen har vurdert denne til å være god og foreslår derfor en videre utredning av et telemedisinsk senter. Så jeg mener at saken i så måte er på det spor som interpellanten har vært opptatt av å sikre at den skulle komme på. Det burde derfor være unødvendig for Stortinget nå å vedta at Regjeringen skal utrede en slik etablering, all den stund et slikt utredningsarbeid allerede er i gang. For øvrig mener jeg å erindre at forslag nr. 2 faktisk ble vedtatt i forbindelse med budsjettbehandlingen i desember og også av den grunn burde være unødvendig. 




Når det gjelder spørsmålet om tilskudd, har jeg redegjort for det. Det gis tilskudd til telemedisinsk avdeling gjennom regionsykehustilskuddet årlig års, og det er den måten man til nå har finansiert dette på. Jeg vil vel se det som naturlig at en vurderer hele spørsmålet om finansiering når en får alle kortene på bordet i forbindelse med hva et slikt senter skal være i fremtiden.




 Det er et fantastisk spennende prosjekt som blir satt på dagsordenen av interpellanten i dag. Én ting er de resultatene Tromsø-miljøet allerede kan vise til, men det som virkelig har skapt entusiasme blant mange, er at miljøet i Tromsø tør å tenke stort.




I de foreliggende planene for et telemedisinsk senter som er blitt presentert Regjeringa, ser man for seg at telemedisinsk forskning tiltrekker seg bedrifter som kan dra nytte av og bygge videre på kompetansen som utvikles ved telemedisinsk senter i Tromsø. Her er det snakk om forskning og kompetanse over et bredt spekter: medisin, teknologi, samfunnsmedisin, psykologi, organisasjonskunnskap og jus, for å nevne noe. For å legge til rette for en sånn forskningsbasert næringsutvikling er det også nødvendig at det offentlige er med og legger til rette for det. 




Næringsminister Lars Sponheim var allerede tidlig i sommer ute i Dagens Næringsliv og gav full støtte til planene om oppbygging av et telemedisinsk senter i Tromsø. I et svar på spørsmål fra meg kom det imidlertid fram at så langt var Regjeringa likevel ikke kommet at den kunne gi sin støtte. Der het det:







«Det er behov for å foreta en nærmere vurdering av både de næringspolitiske og de helsepolitiske sidene ved en eventuell utbygging av et telemedisinsk senter i Tromsø. Regjeringen vil komme tilbake til Stortinget etter en nærmere vurdering …»




Det var for så vidt et greit svar – i juni – men det var også bra at stortingsflertallet var på offensiven i forbindelse med budsjettbehandlinga. For i forslaget til statsbudsjett for 1999 var telemedisin, så vidt jeg har sett, ikke nevnt med et eneste ord, og i forbindelse med forslaget fra flertallet om å utrede etablering av et nasjonalt telemedisinsk senter i Tromsø viste sentrumspartiene til at omorganisering av telemedisin i Norge fremdeles utredes i departementet. 




Men nå har vi i dag fått høre av statsråden at arbeidsgruppa som har utredet dette, har lagt fram sin rapport. Det vedtaket som ble fattet under budsjettbehandlinga, var et gledelig og nødvendig vedtak, og helseministeren og resten av Regjeringa har nå en unik mulighet til å sette sitt stempel på ei satsing som er god helsepolitikk, god næringspolitikk og god regionalpolitikk.




Jeg er glad for at statsråden er positiv, men vil legge til: Det er 

nå 

det telemedisinske forskningsmiljøet er i verdensklasse i Norge. Det er slett ikke sikkert det er sånn om ti år, hvis ikke vi ser vår besøkelsestid. Derfor er det nødvendig med fortgang i arbeidet.




 Når Stortinget gikk inn for å satse på Tromsø som sted for et nasjonalt senter for telemedisin, var det bl.a. med bakgrunn i det arbeidet som allerede er gjort ved telemedisinsk avdeling ved Regionsykehuset i Tromsø. 




At telemedisin vil være et viktig bidrag i fremtiden innenfor helsevesenet, er det liten tvil om. I 1997 fikk telemedisinsk avdeling ved Regionsykehuset i Tromsø en henvendelse fra Verdens Helseorganisasjon vedrørende Tromsø som ett av flere verdenssentre for telemedisin. Verdens Helseorganisasjon har gitt tydelig signal om at de ønsker en satsing i Tromsø, men at det også måtte være en norsk statlig satsing før de gikk videre. 




Da statsbudsjettet ble lagt fram sist høst, var telemedisinsk satsing i Tromsø nesten totalt fraværende – det lille som fantes, var knapt for fotnoter å regne. Det vil derfor være svært viktig at Regjeringen i sine fremtidige statsbudsjetter økonomisk følger opp det vedtak som Stortinget har gjort. 




Telemedisinsk senter vil ha et stort behov for høyt kvalifisert arbeidskraft, spesielt innenfor IT. Det å knytte til seg kvalifisert arbeidskraft vil bli en stor utfordring for senteret. Utdanning, spesielt innenfor IT, vil være viktig i Nord-Norge, men det er ingen hemmelighet at innenfor mange bransjer, og kanskje IT-bransjen spesielt, har høye lønninger samt et større spekter av jobbmuligheter her på Østlandet medført at IT-miljøet i Nord-Norge og distriktene har blitt tappet for dyktige folk med høy kompetanse. Det vil derfor være spesielt viktig at Regjeringen tar høyde for de behov som senteret får vedrørende kvalifisert arbeidskraft, og at Regjeringen legger til grunn en langsiktig finansieringsmodell som gjør at senteret kan tilby faste stillinger og ikke kortvarige engasjementer. Det har aldri vært lett å få fagfolk med familie til å flytte nordover, men hvis det kan lokkes med interessante og fremtidsrettede jobbmuligheter i tillegg til fast stilling, skulle mulighetene være gode.




Til slutt vil jeg gi honnør til telemedisinsk senter, som i fjor høst etablerte kontakt med lederen i helse- og sosialkomiteen, slik at de nødvendige merknadene og bevilgningsforslagene fra komiteen kom med i årets budsjett. 




Fremskrittspartiet vil støtte Arbeiderpartiets tre forslag, men ber interpellanten vurdere om forslagene nr. 1 og 2 kan gjøres om til oversendelsesforslag.




 Interpellasjonen tar opp spørsmål som vil bli stadig mer aktuelle i fremtiden. Jeg tror vi bare står i startgropen når det gjelder bruken av informasjons- og kommunikasjonsteknologi i helsevesenet. 




Flere sykehus har prøvd ut noe av dette. Ved Aust-Agder Sentralsjukehus i Arendal har en f.eks. tatt prøver med telemedisinsk assistanse fra Radiumhospitalet. Pasientene blir spart for en anstrengende reise og kanskje for et nytt inngrep. I en tid med knapphet på spesialister er dette en effektiv måte å bruke disse på. Alle helseregioner bygger kompetansenettverk, slik at ny viten raskt når ut til alle helsenivåer, ikke minst førstelinjetjenesten. Dette møter store utfordringer, ikke minst når det gjelder hensynet til personvernet.




Jeg merket meg at helseministeren i sitt svar sa at telemedisinsk avdeling i Tromsø skal være et fremtidslaboratorium som skal løse problemer knyttet til telemedisin. Kristelig Folkeparti ser behovet for et slikt kompetansesenter, der en i tillegg til de medisinske spørsmål tar opp juridiske, økonomiske og organisatoriske konsekvenser i full bredde.




Vi synes det er bra at kompetansesentrene blir fordelt rundt i landet vårt. Landsdelen i nord kan være stolt av et senter som har internasjonal kvalitet, og som kan gi referanser når det gjelder nasjonale standarder.




Kristelig Folkeparti ser de mulighetene som IT-satsingen gir for fjernundervisning og kompetanseheving uavhengig av hvor en bor i landet. Vi må bygge videre på denne IT-satsingen innenfor helsesektoren, men det er viktig å presisere at teknikken aldri må erstatte menneskelig kontakt. Derfor er det av stor viktighet at vi samtidig fortsetter å satse på ulike forskningsmiljøer og på utdanning av mer helsepersonell.




Når det gjelder forslagene fra Bendiks Arnesen, håper jeg at de blir omgjort til oversendelsesforslag. Etter helseministerens positive svar forstår jeg at mye av dette er i gang. Jeg tenker bl.a. på utredningene i den tverrfaglige og tverrdepartementale arbeidsgruppen.




Jeg vil også gi honnør til interpellanten for en grundig og god gjennomgang av de mulighetene som ligger i bruk av informasjons- og kommunikasjonsteknologi til fjerndiagnostisering og behandling av pasienter og til fjernundervisning av helsepersonell. Ikke minst har jo gjennomgangen av hva som skjer i Tromsø, vært veldig positiv – de har gjort en stor innsats. Innen dette området er det store muligheter til å knytte helsevesenet bedre sammen og få utnyttet den faglige kompetansen mellom primærleger og spesialister her i landet, men også mellom spesialister og forskningsmiljøer i Norden og internasjonalt. Det viser seg at det er mulig å effektivisere både diagnostisering og behandling i helsevesenet, og det kommer pasientene til gode ved at behandlingskapasiteten økes og kostnadene kan reduseres og det vil bli frigjort midler til enda mer behandling. Det vil også bidra til en større faglig trygghet for fagfolk og forhåpentligvis også til en bedre og mer stabil legedekning både i primærhelsetjenesten og ved lokalsykehusene ute i distriktene. Det gjelder også spesialistdekningen, som forhåpentligvis kan bedres. 




Telemedisin er jo, som flere har vært inne på, et fremtidsrettet virkemiddel til å styrke helsevesenet og behandlingsmulighetene for befolkningen. Både lokalsykehus og noe jeg er veldig opptatt av, nemlig tilbudet til fødende kvinner, vil kunne opprettholdes på en annen måte enn det som vel er virkeligheten i dag. Nedleggelser på faglig grunnlag vil bli redusert, og tilbudet til befolkningen i distriktene vil kunne opprettholdes og styrkes. 




Jeg synes også helseministerens redegjørelse var positiv og i sitt innhold helt i tråd med Høyres ønsker og vurderinger av telemedisinens muligheter generelt og etablering i Tromsø spesielt, og vi ser fram til en videre behandling og framdrift og til at helseministeren kommer tilbake til Stortinget med denne saken.




Når det gjelder de forslagene som interpellanten har fremmet på vegne av Arbeiderpartiet, er det gode forslag. Forslagene nr. 1 og 2 anser jeg som godt ivaretatt, og jeg vil be interpellanten gjøre disse om til oversendelsesforslag. Når det gjelder forslag nr. 3, vil jeg be om at også det blir gjort om til oversendelsesforslag, for vi mener at det er ivaretatt gjennom flertallsvedtaket før jul i forbindelse med budsjettet for 1999, og at det er naturlig at det blir fulgt opp når helseministeren kommer tilbake i forbindelse med vurderingene når det gjelder etablering. Så jeg føler som sagt at dette er godt ivaretatt. 




 Utviklingen av telemedisin i Nord-Norge ble startet av Televerkets Forskningsinstitutt i 1988 i nært samarbeid med Regionsykehuset i Tromsø. Forsknings- og utviklingsaktiviteten er siden helt overtatt av telemedisinsk avdeling, mens Telenor har hatt rollen som kommersiell aktør. 




Sosial- og helsedepartementet utpekte i begynnelsen av 1993 telemedisinsk avdeling ved Regionsykehuset i Tromsø til å ivareta landsfunksjonen for telemedisin. Denne funksjonen er understreket i St.meld. nr. 38 for 1997-98, hvor det slås fast at Tromsø er det nasjonale telemedisinske senter. Dette innebærer at avdelingen skal stå for den nasjonale utvikling, utprøving og evaluering av telemedisinske tjenester. Tjenestene skal etter kvalitetssikring formidles videre til det øvrige Helse-Norge.




De resultater som er oppnådd med utgangspunkt i forskningsmiljøet i Tromsø, har, som det er sagt tidligere, vunnet internasjonal anerkjennelse. Dette kommer bl.a. til uttrykk gjennom invitasjon til deltagelse i flere av EUs forskningsprosjekter og ukentlige forespørsler fra alle verdens land om å få besøke Tromsø-miljøet for å lære.




Moderne telemedisin er knapt ti år gammel. Det er viktig å understreke at det er en målsetting at alle landets helseinstitusjoner og regioner tar i bruk telemedisin med de fordeler dette innebærer, men at utviklingskompetansen konsentreres i ett miljø. Den telemedisinske forskningsaktiviteten har ikke bare dannet grunnlag for bedre pasientbehandling, men her ligger også et virkemiddel til opprettholdelse av et offentlig tjenestetilbud i distriktene. Den internasjonale oppmerksomhet som de norske telemedisinske løsningene har fått, er et godt grunnlag for framtidig eksport av norske helse- og telekommunikasjonsprodukter. De helse-, distrikts- og næringsmessige potensialer som er vist gjennom raskt oppnådde nasjonale resultater og bekreftet gjennom internasjonal anerkjennelse, gir et unikt utgangspunkt for videre satsing på norsk telemedisinsk utvikling.




Det er av den største betydning at det skjer en forsert utvikling av kompetansemiljøet i Tromsø. Regionen må utvikles til et «telemedisinsk utstillingsvindu», hvor telemedisinsk avdeling i sitt regionale nærmiljø får et «laboratorium» som viser bredspektrete og integrerte telemedisinske løsninger i praksis. Et slikt utstillingsvindu vil gi en global eksponering for norske helse- og telekommunikasjonsprodukter, og det vil styrke kompetansen og konkurranseevnen til den nordnorske helsetjenesten. En slik telemedisinsk satsing må være et nasjonalt anliggende som må finansieres langsiktig med statlig finansiering fordelt på flere departementer. 




Til slutt vil jeg gjerne få uttrykke tilfredshet med helseministerens og Regjeringens positive holdning til utvikling av telemedisin og ikke minst vektlegging av Tromsø som en motor i arbeidet med telemedisin i Norge.




 Det har vært sagt mye positivt både i forhold til denne interpellasjonen og det man har fått til når det gjelder den telemedisinske satsingen i Tromsø, og det er jeg helt enig i, jeg skal ikke gjenta alt det nå. Jeg har også kunnet se en del av dette på nært hold som kommunelege i en av finnmarkskommunene. 




Det som kanskje få har vært inne på, men som jeg syns det også er veldig viktig å understreke, er den stimulusen i forhold til kommunehelsetjenesten og ulike distrikter som ligger i fellesløsninger med sykehusene; man høyner kompetansen i distriktene, man knytter kommuneleger opp mot sykehusene på en annen måte, og man fører kompetanse ut i distriktene. Det kan også virke rekrutterende og stabiliserende i forhold til helsepersonell i distriktene, fordi de opplever at dette blir et tillegg i forhold til den praksis de har fra før, som de ikke uten videre kan få andre steder. I forhold til den negative fokuseringen man også ofte får på det som skjer innenfor distriktshelsetjenesten, så er dette et eksempel på at det også skjer mye positivt, at det skjer en utvikling som kan være av internasjonal interesse, og som man bør se på.




Det positive har vært betont veldig sterkt her. Men det er også ting i kjølvannet av den satsingen som har vært på telemedisin, som ikke er like positive. Telemedisin krever jo forståelse for de mekanismene som gjør at det utvikles videre. Det betyr at f.eks. Rikstrygdeverket har et ansvar for å tilrettelegge for takstbruk når det gjelder telemedisin, hvor det ofte har vært vanskelig å få til, og hvor initiativet må komme fra dem som driver med det, men som ofte har mer enn nok med det arbeidet de har til daglig. Jeg syns det er synd, og jeg syns det er grunn til å kritisere Rikstrygdeverket for at man ikke ser de mulighetene som ligger i å utvikle denne type tjenester, også fordi det virker kostnadsbesparende for Rikstrygdeverket. Med Høybråten som helseminister tror jeg at det absolutt er mulig å ha blikket rettet mot det å ligge i forkant, men til nå har det altså vært for sidrumpa holdninger fra Rikstrygdeverket, hvor de har måttet bli presset til å finne løsninger i stedet for å være på banen for selv å finne løsningene. Her bør mye gjøres.




Jeg er helt enig i at man bør satse på det man har fått til i Tromsø. Men man må også se dette i et nasjonalt perspektiv og ut fra de mulighetene som ligger i samarbeidsløsninger over hele landet. Det er jo sånn at mye av den utviklingen man ser innenfor helsevesenet i Norge i dag, dessverre ikke går på samarbeidsløsninger, men mer på at hver er seg selv nok, og så skaper man et konkurransesystem. Jeg oppfatter at telemedisinen legger opp til det motsatte, men da må man også stimulere til en utvikling som faktisk gjør det lurt å samarbeide og ha en felles og god utnyttelse av ressursene slik at man utvikler det videre. Men da må også Stortinget ta innover seg at det ikke nødvendigvis er den type modell man stimulerer til i dag. 




Per Ove Width hadde her overtatt presidentplassen.




 Å satse på telemedisin er å satse på framtida. Fjerndiagnostisering og behandling sparer både pasienten og det offentlige for tid og penger. For pasienten er det en stor fordel å slippe lang transport før diagnose kan stilles og behandling settes i gang. Å ha et slikt medisinsk tilbud i en utkant gir trygghet for dem som bor der.




Satsinga i Tromsø er i front internasjonalt og er et forbilde for andre som ønsker å satse på telemedisin. På Otta i Nord-Gudbrandsdalen er det bygd opp et slikt tilbud for denne regionen. Så langt er det det eneste tilbudet av en slik art i den opprinnelige helseregion 1, som bestod av Oslo, Hedmark og Oppland. Det er et telemedisinsk nettverk med elleve sykehus, infobase på Ullevål og et daglig samarbeid med Lillehammer fylkessykehus, som har radiologer og annen ekspertise til å tolke bilder og bidra i diagnostiseringen. En ung radiograf har flyttet tilbake til regionen fordi det nå er arbeid å få etter endt utdanning. Det medisinske tilbudet har blitt så interessant at det er lettere å rekruttere helsepersonell ute i regionen. En av målsettingene er nettopp å skape et medisinsk fagmiljø for å kunne rekruttere personell, men også fordi det vil føles trygt å bo ute i periferien selv om sykdom eller skade rammer.




Da dette senteret ble planlagt, var de involverte på studietur til Alta, og den informasjon og lærdom de fikk der, var noe av grunnlaget for oppbyggingen.




Satsinga i Tromsø er viktig for hele Helse-Norge. Det er viktig å ha et senter som kan være et nasjonalt nettverk og som kan utvikle metoder, og det å være internasjonalt i front er en fordel å dra nytte av.




For senteret som er bygd opp på Otta, har det økonomisk gått bra fordi fylkeskommunen gir tilskudd og fordi Rikstrygdeverkets tilskudd til røntgen deles med sykehuset på Lillehammer. Det de økonomisk sliter med, er en svært høy linjeleie, ca. 240 000 kr pr. år. Dette er en utfordring som det bør ses på.




 Jeg er selvfølgelig både takknemlig og glad, men på ingen måte forundret, over den positive holdning statsråden har gitt uttrykk for, og for den interpellasjon som er til behandling i dag.




Som tidligere styreleder ved Regionsykehuset i Tromsø har jeg fått lov til å delta nært i det arbeidet som over tid har pågått når det gjelder å bygge opp telemedisinsk avdeling. Det er viktig igjen å fastslå det statsråden sa i sitt svar, at Regionsykehuset i Tromsø fortsatt skal ha en landsdekkende funksjon når det gjelder utvikling av telemedisin. 




Telemedisinsk avdeling i Tromsø har en unik kompetanse allerede, og det er selvfølgelig av den grunn Verdens Helseorganisasjon har anmodet om at telemedisinsk avdeling i Tromsø skal være et «Collaborating Centre for Telemedicine». Man er allerede i gang med en telemedisinskole, med besøk fra en rekke av verdens land som ønsker å lære å ta dette i bruk. Og det er, som flere har vært inne på, en rekke som besøker telemedisinsk avdeling i Tromsø for å lære og se. Troms fylkeskommune har bevilget betydelige beløp til et forprosjekt for det videre arbeidet med det telemedisinske senteret.




Statsråden har i dag referert til de resultatene som den hurtigarbeidende gruppen som departementet nedsatte, kom med, og jeg er glad for mange av de konklusjonene som statsråden pekte på. 




Telemedisin innebærer mye teknologi, men visjonen er først og fremst at telemedisin skal bidra til å gjøre helsetjenestene tilgjengelige for alle. Det dreier seg først og fremst om medisin, og den overordnede målsetting er nettopp gjennom forskning og utvikling og rådgivning å bidra til at alle pasienter gis et bedre helsetilbud ved hjelp av telemedisin. 




Det er viktig at telemedisinsk avdeling i Tromsø utvikles til et nasjonalt og internasjonalt senter, og når utredningen om telemedisinsk senter foreligger, vil det være viktig at man ser det som en nasjonal oppgave å finne fram til finansielle ordninger slik at dette kan komme på plass. 




Jeg kan ikke skjønne annet enn at alle de tre forslag som er fremmet i dag, bør gjøres om til oversendelsesforslag.




 Det er i grunnen ikke så mye å tilføye. Både svaret fra statsråden og de øvrige innleggene forteller meg at det er en positiv holdning til det som er bygd opp, og til de framtidsvisjonene som telemedisinsk avdeling har på dagsordenen. 




Det er viktig å være klar over at når man snakker om midler i denne sammenheng, er det midler både til oppbygging og til å få de planene som er lansert, opp å gå. Det trengs altså penger – ja, det trengs en god del penger – for å komme på skinner. 




Ellers deler jeg helseministerens syn på den videre årlige drift av senteret og hvordan det skal finansieres, men det er viktig å skille disse to sakene. På bakgrunn av det statsråden har sagt her i dag, vil jeg derfor på vegne av Arbeiderpartiet omgjøre forslag nr. 1 til et oversendelsesforslag. Når det gjelder forslag nr. 2, er det riktig at det ble vedtatt i forbindelse med budsjettbehandlingen, og jeg syns da det er like greit at vi trekker det forslaget. Når det så gjelder forslag nr. 3, tror jeg det er viktig at Stortinget så klart som mulig signaliserer at det også er vilje til å gå inn og støtte denne oppbyggingen økonomisk. Jeg finner det derfor viktig at Stortinget får anledning til å votere over forslag nr. 3.




 Jeg konstaterer i likhet med interpellanten at det er bred enighet om og et sterkt engasjement for at miljøet i Tromsø skal være et kraftfullt nasjonalt kompetansesenter også i tiden fremover. Jeg konstaterer videre at det er enighet om at det er viktig å gjøre grundige utredninger. Vi har gjort en utredning når det gjelder den medisinske delen av dette, vi må gjøre videre utredninger når det gjelder de mer næringsmessige sidene av disse planene, slik at man på grunnlag av det tar stilling til planene og også tar stilling til spørsmålet om økonomien i dem. Jeg tror det må være den riktige rekkefølgen både for departement og for storting. Det som da er viktig, er at man er trygg på at det er et bredt og tverrpolitisk engasjement, og det konstaterer jeg at det er.




La meg til representanten Ballo bare kort replisere når det gjelder spørsmålet om behandlingstakster, som jeg også nevnte i mitt innlegg, at den rutinemessige drift bør finansieres gjennom takster og rammetilskudd av fylkeskommunale midler, men da er det også viktig at man løpende vurderer hvilke endringer i takstene som er nødvendig for å fange opp nye teknologiske muligheter som faktisk kan være med på å spare penger. Noe av problemet er jo at pengene må investeres på ett budsjett og spares inn på et annet budsjett – det ene er et kommunebudsjett og det andre er et statlig budsjett – men slike hindringer må en forsøke å trenge gjennom i et utviklingsarbeid. 




Det er ikke riktig at det ikke er gjort noe når det gjelder takster. Vi har takster for telemedisinsk arbeid mellom spesialister og primærleger for spesialistenes del, men det er helt riktig som representanten Ballo peker på, at det må være en kontinuerlig vurdering av dette. Jeg vil nok mene at de som har skoen på, og som vet hvor den trykker, må ha det fremste ansvaret for å ta det opp med sentrale myndigheter når en ser at her er muligheter som ikke utnyttes, når en ser at det er takster som burde vært innført eller justert, slik at det kan inngå i en bred nasjonal vurdering. Så uten å gå i forsvar for bestemte statlige institusjoner må jeg nok si at jeg syns det påhviler de eksperter som vi her alle er opptatt av skal få gode betingelser, et særlig ansvar for å levere premisser til den fremtidige takstpolitikken. 




 Da er debatten i sak nr. 3 avsluttet.

(Votering over forslag, se side 1477)





                    

 Under interpellasjonsdebatten har
Bendiks H. Arnesen satt fram tre forslag på vegne av Arbeiderpartiet. 

Forslag nr. 1 er av forslagsstilleren omgjort
til oversendelsesforslag.

Forslaget lyder i endret form:

«Det
henstilles til Regjeringen å legge fram en sak om status
for norsk telemedisin og plan for telemedisinens framtidige rolle
i helsevesen og helseutdanning.»

Presidenten foreslår at dette forslaget
oversendes Regjeringen uten realitetsvotering. – Det anses
vedtatt.

Forslag nr. 2 lyder:

«Stortinget
ber Regjeringen utrede etablering av et nasjonalt telemedisinsk
senter ved Regionsykehuset i Tromsø.»

Dette forslaget er trukket.

Det gjenstår da å votere
over forslag nr. 3.

Det blir anledning til stemmeforklaring.

 Som det framgår, har jeg på bakgrunn
av statsrådens svar funnet å kunne oversende forslag
nr. 1, og trukket forslag nr. 2, på bakgrunn av at dette
ble ivaretatt under behandlingen av budsjettet.

Når det gjelder forslag nr. 3, mener
vi det er viktig at miljøene nå får klare
signaler om hva Stortinget vil her. Derfor opprettholdes dette forslaget,
slik at Stortinget gis anledning til å votere over det.
Arbeiderpartiets medlemmer anbefales å stemme for forslag
nr. 3.

 Som jeg sa i mitt innlegg, mener jeg at forslag
nr. 3, om en særskilt vurdering av bevilgningen, er sammenfallende
med et flertallsforslag fra budsjettbehandlingen før jul,
hvor Høyre var en del av flertallet, om å be Regjeringen
utrede etablering av et nasjonalt telemedisinsk senter i Tromsø,
også finansiert ved statlige midler. Jeg har selvfølgelig
ingenting imot en vurdering, men mener forslaget egentlig er overflødig
i og med at dette er vedtatt. Jeg vil allikevel be Høyres
representanter stemme for forslaget.

  SV var med på flertallsforslaget
fra sosialkomiteen under budsjettbehandlingen i 1998, der vi gikk
inn for at man også skulle finansiere med statlige midler
etablering av et nasjonalt telemedisinsk senter ved Regionsykehuset
i Tromsø. Vi oppfatter det slik at det som skjer her, bare
kommer i forlengelsen av det. Og helt i tråd med det vi
gjorde i desember, vil vi også nå stemme for forslag
nr. 3.

  Det er riktig som interpellanten sa i sin
begrunnelse for å trekke forslag nr. 2, at dette er vedtatt
av Stortinget. Når Stortinget har vedtatt å etablere
et nasjonalt telemedisinsk senter ved Regionsykehuset i Tromsø,
ser jeg det som helt naturlig at Regjeringen i den sammenheng vurderer
ulike bevilgningsmåter til dette senteret. Så jeg
er enig med representanten Sjøli i at dette forslaget egentlig
er unødvendig. Jeg vil likevel anbefale representantene
fra Kristelig Folkeparti, Senterpartiet og Venstre å stemme
for forslaget.

  Med disse stemmeforklaringer antar presidenten
at det skal være mulig å votere på en
enkel måte over saken.

Det voteres da over forslag nr. 3, fra Arbeiderpartiet. Forslaget
lyder:

«Stortinget
ber Regjeringen vurdere særskilt bevilgning til senteret
i forbindelse med revidert budsjett for 1999 eller statsbudsjettet
for 2000.»

Votering:

Forslaget fra Arbeiderpartiet bifaltes enstemmig.

 I sak nr. 4 foreligger det ikke noe
voteringstema.


                    
                    

